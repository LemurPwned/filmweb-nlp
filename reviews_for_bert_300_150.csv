title,rating,content
Splątane korzenie (2009),7,"Co po sobie zostawiamy? To pytanie zadaje bohater filmu Mikko, który musi zmierzyć się ze swoją śmiertelnością. Jest to też pytanie, które stawia widzom reżyserka, opowiadając historię rodziny napiętnowanej genetycznym defektem.  Mikko jest właścicielem sklepu ze starociami. Ma żonę, dwie córki (jedną adoptowaną) oraz syna z pierwszego małżeństwa. Mikko jest też śmiertelnie chory. Cierpi na pląsawicę Huntingtona, chorobę genetyczną atakującą układ nerwowy. Przez ostatnich kilka lat objawy zaczęły się nasilać, lecz tak długo jak tylko mógł, Mikko starał się funkcjonować normalnie i ukrywał swą chorobę przed najbliższymi. Jednak teraz staną na krawędzi i już za chwilę przestanie być osobą niezależną, pewną siebie. Już dłużej nie może ukrywać problemu przed dziećmi. Ponieważ zaburzenie to jest dziedziczone autosomalnie dominująco, jest 50% szans, że i one są chore. W ten sposób rodzina postawiona zostaje nie tylko w sytuacji nieuchronnej śmierci ojca, ale i świadomości, że także oni mogą skończyć podobnie.  ""Splątane korzenie"" jest w zasadzie dość standardową opowieścią o rodzinie w kryzysie. Obserwujemy poszczególnych członków rodziny, jak ścierają się ze sobą, próbują pogodzić z sytuacją, odnaleźć swoje miejsce w świecie i zrozumieć siłę więzów krwi. Niby oglądaliśmy to setki, jeśli nie tysiące razy i choć fińska produkcja nie proponuje nam niczego oryginalnego, to jednak ogląda się ją całkiem dobrze.  Kluczem do sukcesu jest sprawna reżyseria. Saara Saarela potrafi budować gorzką atmosferę nieuchronności śmierci na pozytywnych podporach trwania życia i rodziny. W rezultacie dostajemy produkcję przygnębiającą, ale niosącą w sobie zarzewie optymizmu. Fanom fińskiej kinematografii obraz z całą pewnością przypadnie do gustu.  Plusem filmu są też wysmakowane zdjęcia i stonowana, ale pozostająca z widzem muzyka. Dodają one całości wyjątkowego charakteru, wydobywając z fabuły to, co w niej najistotniejsze.  ""Splątane korzenie"" konfrontuje widza z nieuniknionością śmierci i pokazuje, że nie koniec się liczy, lecz to, co uda nam się dokonać przed nim. Podkreśla też fakt, że nigdy nie jest za późno, by naprostować to, co przez lata zostało splątane.  "
Super brat (2009),4,"Też mam starszego brata. Jest mądry, silny i zawsze mnie obroni. Mogę sobie wyobrazić, że o takim właśnie bracie marzy Anton, bohater filmu duńskiego reżysera Birgera Larsena.  Relacje Antona z jego starszym bratem są zupełnie niestereotypowe.  To Anton pomaga Bullerowi w odrabianiu pracy domowej, przeprowadza go przez ulicę i tuli, kiedy ten wpada w histerię. I choć wydaje się, że robi to z miłością i oddaniem, po czasie okazuje się, że jak na dziesięcioletniego chłopca ciężar sprawowania opieki nad autystycznym bratem jest zbyt duży. Anton powtarza raz za razem, że chciałby mieć ""normalnego"" brata, z którym będzie mógł się bawić, wyczyniać głupstwa, i ten od czasu do czasu da w gębę, komu trzeba. Także sam Buller, świadom kłopotów, które sprawia, mówi wprost: ""Ja już nie chcę taki być"", a matka chłopców nie ustaje w poszukiwaniu cudownego lekarstwa na jego zaburzenia. Wszyscy będą więc niezmiernie zadowoleni, kiedy Anton znajdzie meteoryt o magicznym działaniu. Jego moc sprawi, że Buller nie tylko stanie się ""normalny"", ale i posiądzie nadzwyczajne umiejętności.  Wykorzystanie w filmie motywu autystycznego dziecka mogłoby sugerować, że jego twórcy chcieli powiedzieć coś ważnego na temat osób dotkniętych tą chorobą lub członków rodziny zmagającej się podobnym problemem. Tymczasem wszyscy w ""Super bracie"", z matką chłopców na czele, pragną, by Buller był normalnym dzieckiem. I są szczęśliwi dopiero wtedy, gdy tak się staje. Szkoda więc, że z filmu nie płynie żaden morał uczący dzieci cierpliwości czy też akceptacji.  Ponadto twórcom ""Super brata"" tak bardzo zależało na umieszczeniu w fabule wątków, które spodobają się małoletniej widowni, że nie baczyli szczególnie na  utrzymanie wydarzeń w ciągu logicznym i przedstawieniu wiarygodnej motywacji bohaterów. I chociaż film nie jest też szczególnie zabawny, to jednak jego główni bohaterowie odgrywani przez Lucasa Odina Cloriusa i Victora Kruse’a Palshøja, są na tyle sympatyczni, że ""Super brata"" ogląda się ze względnym zainteresowaniem.  Być może film byłby lepiej odebrany przez publiczność WFF, gdyby nie błędy organizatorskie. Słaby lektor o głosie Tomasza Knapika (!) nie pasował zbytnio do filmu familijnego, w dodatku brzmiał jak beznamiętny syntezator mowy. Co więcej, niektóre kwestie w ogóle nie były tłumaczone, stąd część najmłodszych widzów wraz z rodzicami opuściło salę.     "
Mój porywacz (2010),7,"Kolumbia jest jak pułapka na myszy. Kusi serem w postaci zapierających dech widoków ruin starożytnych cywilizacji Indian, ale ci, którzy ulegną pokusie, mogą zostać schwytani przez niekończący się konflikt wewnętrzny rozdzierający ten kraj od dziesięcioleci. Nie bez powodu Kolumbia jest krajem numer jeden pod względem liczby porwań dla okupu.  W 2003 roku doszło w górzystym rejonie Kolumbii do porwania ośmiu obcokrajowców. Jeden z nich zbiegł, lecz pozostała siódemka, w tym czwórka Izraelczyków, Brytyjczyk i Niemka, byli dalej przetrzymywani. Zostali uwolnieni dopiero po ponad trzech miesiącach. Niespełna rok później Brytyjczyk – Mark Henderson – otrzymał maila od jednego z porywaczy. Z Niemką również skontaktowała się porywaczka. Przez kolejne pięć lat korespondowali ze sobą, aż w końcu postanowili się spotkać. Wyprawie, w której poza Brytyjczykiem i Niemką wzięło udział dwóch Izraelczyków, towarzyszyła kamera.  Przez półtorej godziny oglądamy byłych porwanych, którzy wracają do miejsca ich tragedii. Widzimy ich reakcje, kiedy przed oczami stają im wydarzenia sprzed lat. Z ich opowieści i fragmentów dzienników dowiadujemy się, jak się czuli, będąc przetrzymywanymi wbrew własnej woli przez ludzi, o których nic nie wiedzieli. Poznajemy kulisy całej sytuacji: podziały w grupie porwanych, różne taktyki, nerwowe załamania i desperackie plany ucieczki. Dzięki włączeniu wypowiedzi jednego z porywaczy, otrzymujemy też możliwość spojrzenia na wszystko z drugiej strony.  Nie ma w tym dokumencie miejsca dla głębszej analizy. Nie powinno to dziwić, skoro współreżyserem jest jeden z porwanych, właśnie Mark Henderson. Od takich przeżyć nie można się zdystansować. Jakiekolwiek przemyślenia pozostawione zostają widzowi, ale są to głównie pytania bez odpowiedzi. Film jednak dobrze oddaje emocjonalne doświadczenia porwanych, a scena, w której bohaterowie spotykają się grupą wysiedlonych kobiet i okazuje się, że jedną z nich spotkali w czasie, kiedy byli porwani, robi bardzo duże wrażenie.  ""Mój porywacz"" to portret ocalałych, lecz na zawsze naznaczonych tragedią. Jest to obraz gorzki i wzruszający zarazem, w którym nadzieja miesza się z czarną rozpaczą, kiedy okazuje się, że wolność nie jest końcem porwania.  "
Inny świat (2010),6,"Gilles Marchand, scenarzysta takich filmów, jak ""Harry, twój prawdziwy przyjaciel"" czy ""Leming"", znów opowiada o niebezpiecznych obsesjach. Tym razem jednak postanowił historię także wyreżyserować i osadzić ją w coraz popularniejszym świecie wirtualnych gier online.  Bohaterem jest młody, naiwny Gaspard. Wraz ze swoją dziewczyną jest on świadkiem próby samobójczej dwójki osób. Chłopak zmarł, piękna blondynka przeżyła. Zaintrygowany Gaspard postanawia dowiedzieć się czegoś więcej o dziewczynie. Trop wiedzie do wirtualnej gry online. Gaspard nie może zapomnieć o blondynce. Zaczyna spędzać coraz więcej czasu w sieci, szukając tajemniczej nieznajomej, a potem z nią rozmawiając. Wraz z rozwojem jego obsesji, zwiększa się też jego zależność od dziewczyny, przy czym nie zdaje on sobie sprawy z zagrożenia, na jakie się wystawia.  Marchand nazwał swój film ""Inny świat"". To tytuł trochę mylący. Rzeczywistość wirtualna wcale bowiem nie jest innym światem, a raczej rozszerzeniem naszego. To przestrzeń alternatywna dla snu. I podobnie jak we śnie, staje się miejscem, w którym na plan pierwszy wychodzą nasze najskrytsze impulsy, popędy maskowane za dnia. O ile jednak sny pozostają na zawsze czymś indywidualnym, o tyle przestrzeń wirtualna może być dzielona jednocześnie przez wiele osób, pozwalając na intymny kontakt podświadomości. Ta intymność jest jednak zwodnicza, kryje się za nią niebezpieczeństwo bycia owładniętym przez popędy, wobec których pozostajemy bezradni, których nigdy nie nauczyliśmy się kontrolować i dlatego zostały one ze świadomości wyparte lub zamaskowane innymi mechanizmami obronnymi.  ""Inny świat"" to interesujące studium psychologiczne stawiające pytania na temat bezpieczeństwa bawienia się swą własną naturą. Marchand pokazuje zagrożenia przed którymi, z racji szybkiego rozwoju techniki, człowiek nie potrafi się jeszcze obronić. Jednak jego film lepsze wrażenie robi w warstwie scenariuszowej niż reżyserskiej. Trochę żal, że ""Innego świata"" nie wyreżyserował Dominik Moll (autor i ""Harry'ego"" i ""Leminga""). Jemu lepiej wychodzi pokazywanie paranoi i obsesji. Marchand ograniczył się w zasadzie do zbliżeń twarzy Grégoire'a Leprince-Ringueta, jej specyficznego kadrowania i oświetlania. To za mało.  "
Wściekłość (2010),9,"Takeshi Kitano powraca do gangsterskiego kina i czyni to w naprawdę imponującym stylu. ""Wściekłość"" to kino najwyższych lotów będące zarazem znakomitym kompendium wiedzy na temat strategii walki. Można je wręcz potraktować jak filmową ilustrację ""Księcia"" Machiavellego i ""Sztuki wojny"" Sun Ziego.  Film opowiada o klanie jakuzy, w którym właśnie dojdzie do sporego przetasowania sił. Szefowi nie podoba się wzrost znaczenia kilku rodzin, rozpoczyna zatem ciąg zdarzeń, który ma doprowadzić do wyeliminowania ich i osiągnięcia większych wpływów przez niego samego. Wbrew jednak tytułowi, w filmie nic nie dzieje się gwałtownie, a stopniowo, metodą małych kroków. Najpierw intensyfikowane jest napięcie na linii wewnętrznych sojuszów, potem kolejno są one przecinane, a trupów zaczyna przybywać w postępie wykładniczym.  Świat mafii w filmie Kitano pozbawiony jest tej otoczki ""glamour"", którą tak bardzo lubią filmowcy. O przestępczym środowisku mówi się, że są tam do zdobycia duże pieniądze i to bardzo szybko. Implikuje to też łatwość ich zdobycia (choć za wysoką cenę), lecz rzeczywistość – jak pokazuje Kitano – jest zupełnie inna. Bycie gangsterem to harówka, która nigdy się nie kończy. Sukces można osiągnąć tylko dzięki nieustającej czujności. Struktura władzy pozostaje stabilna dzięki swej płynności. Pozwala to na szybką eliminację jednostek, które są słabe, tych, które stały się zbyt potężne i tych, które są zbyt pewne siebie. Wierzący w niezmienność sytuacji nie przetrwają długo. Lojalność jest niezbędna, lecz jeszcze bardziej przyda się umiejętność snucia intryg. Tylko dzięki temu można zwyciężyć wroga mającego większą siłę i większe możliwości.  ""Wściekłość"" to kino surowe. Kitano niemal zupełnie rezygnuje z ozdobników, jak choćby teledyskowego montażu czy muzyki. Przez to jego film odcina się do typowego kina akcji. Dzięki takim zabiegom formalnym na pierwszy plan wychodzi prezentowana intryga. Reżyser wychodzi z założenia, że jego historia obroni się sama. I ma rację. Opowieść o wewnętrznej wojnie o wpływy imponuje taktycznym rozmachem i skalą. Zwłaszcza, że wszystko zaczyna się od jednego, niewinnego zdania.  Brawo dla mistrza Kitano.  "
Kaboom (2010),8,"Gregg Araki znów zaskakuje. ""Kaboom"" to film, który przyprawia o rozdwojenie jaźni. Z jednej strony reżyser garściami czerpie z kina SF klasy C, z drugiej strony nadaje całości tak niezwykłą intensywność, że przekracza ograniczenia kiczu. W rezultacie otrzymujemy pierwszorzędną rozrywkę połączoną z inteligentną zabawą schematem, dającą widzom jedyny w swoim rodzaju odjazd.  Autor ""Straconego pokolenia"" i ""Donikąd"" w ""Kaboom"" wykorzystał typową konstrukcję młodzieżowego filmu SF. Wziął więc grupę pięknych i młodych aktorów i obsadził ich w rolach studentów, którzy trafiają w sam środek przedziwnej intrygi. Fabuła jest tak naiwna, naciągana, a chwilami absurdalna, że w jakimkolwiek innym obrazie nie dało by się tego obejrzeć. Dotyczy tajemnej sekty, mocy parapsychicznych, proroczych snów i zbliżającej się apokalipsy. Jednak u Arakiego wszystko to zostaje tak podkręcone, że zamiast wywoływać niesmak, zaczyna naprawdę bawić.  Co jednak najbardziej niezwykłe, to to, że choć podczas seansu śmiejemy się z tego, co widzimy na ekranie, sam Araki wcale nie wyśmiewa się z kina klasy C. Przeciwnie, traktuje je całkiem serio, wykorzystując je jako fundament, na którym wznosi swą wyjątkową wizję. Araki stawia się tutaj w roli filmoznawczego interpretatora, który w bajecznie kolory sposób opowiada o kinie kiczu, wydobywając na światło dzienne całą symbolikę kryjącą się za z pozoru naiwnymi i prymitywnymi opowieściami, jakie szerokim łukiem omijają zazwyczaj kina. Według niego ta symbolika dotyczy seksualności i jej eksplozji u młodych ludzi. Teza oczywiście nie jest zbyt odkrywcza. Napisano na ten temat szereg rozpraw psychologiczno-filmoznawczych. Przyznać trzeba jednak, że milej ogląda się tak niezwykłe filmy jak ""Kaboom"", niż czyta suche artykuły naukowe.  ""Kaboom"" robi spore wrażenie za sprawą strony wizualnej. Araki nasycił obraz taką intensywnością barw, jakby chciał przekształcić swój film w odjechaną wizję po zażyciu jakichś halucynogenów. Nasze zmysły są bombardowane soczystymi barwami, wszyscy aktorzy są pokazani od jak najlepszej strony, przekraczając granice tego, co naturalne. Fani Arakiego odkryją tu te same chwyty, które stosował z powodzeniem już wcześniej. Tym razem wszystko zdaje się układać perfekcyjnie. Jeśli więc podejdziecie do filmu z dystansem, czeka Was kawał świetnego rozrywkowego kina.  "
Mordercza opona (2010),4,"""Opona"" to jak dotąd jedno z największych rozczarowań tegorocznego festiwalu. Film – zapowiadany jako szalona rozrywka bez hamulców – okazał się mało śmieszną parodią tandetnego kina grozy.  Dzieło Quentina Dupieux nadaje się w sam raz dla snobów, którym nie wypadało śmiać się na ""Piranii 3D"". U Alexandre'a Aji mieliśmy czystą, niczym nieskrępowaną zabawę w krwawym sosie. Na ekranie królowały nagie silikonowe biusty i ostre zęby ryb mielące mięso szybciej niż maszyny z masarni. Z kolei twórcy ""Opony"" na każdym kroku przypominają widzowi: wiemy, że to zły film, nigdy byśmy czegoś takiego nie nakręcili, gdyby nie chodziło o rozłożenie historii na czynniki pierwsze i przeanalizowanie fabularnych debilizmów, jakimi posługują się twórcy podobnych gniotów. My wiemy, że wy wiecie, że jesteśmy ambitni i mamy wyrafinowane poczucie humoru. To chyba jasne?  Znakomity i absurdalny pomysł, by bohaterem filmu uczynić krwiożerczą oponę z parapsychicznymi zdolnościami, traci nośność mniej więcej po dwudziestu minutach. Potem  Dupieux w kółko powtarza ten sam schemat: gumowy zabójca toczy się po piaszczystych bezdrożach i niczym scannersi z horroru Davida Cronenberga rozsadza głowy kolejnym napotkanym  osobom. W ślad za oponą podąża szeryf, który zdaje się jednocześnie reżyserować  prezentowaną na ekranie historię. Ponadto są tu jeszcze widzowie obserwujący za pomocą lornetek brutalną odyseję tytułowej bohaterki.  ""Opona"", choć niemiłosiernie nudna, jest jednak bardzo dobrze zrealizowana. Dupieux potrafi ustawiać kamerę w ""odjechanych"" miejscach, a jego spece od efektów specjalnych dbają o to, by tytułowa bohaterka toczyła się w realistyczny sposób. Dodatkowy punkt należy się organizatorom pokazu: po wyjściu z sali widzowie natykali się na opony. Donoszę, że nikt nie stracił głowy.   "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Red (2010),7,"Ich młodość dawno minęła, od lat cieszą się zasłużoną emeryturą, ale to wcale nie znaczny, że można im powiedzieć ""spieprzaj dziadu"". Co to, to nie. Może i są starzy, ale za to jarzy i jeśli znajdzie się ktoś na tyle głupi, żeby ich rozdrażnić, ten na deser dostanie ołowianą bombonierkę, od której pęknie. Witajcie w świecie Retired Extremely Dangerous, czyli ""RED"".  Nowy film Roberta Schwentkego to adaptacja sensacyjnego komiksu Warrena Ellisa pod tym samym tytułem, choć słowo adaptacja nie bardzo tu pasuje. Moses ma w filmie inne imię, termin ""red"" otrzymał nowe znaczenie, a cała intryga została mocno zmieniona. To, co pozostało z oryginału, to ironiczny humor i sporo strzelanek. Bohaterowie kochają pociągać za spust i nie oszczędzają na nabojach. Na widzów czeka więc sporo eksplozji, latających kul i walki wręcz. Do tego dochodzi trochę ciętych dialogów i spora dawka czystej zabawy. ""RED"", jak zatem łatwo się domyślić, to film bez jakichkolwiek głębszych ambicji. Twórcom chodziło o to, by widz przez półtorej godziny miło spędził czas w kinie, zajadając się popcornem popijanym mocno nagazowaną colą. I cel ten udało się osiągnąć.  O fabule nie ma co się za bardzo rozwodzić. Jak w większości podobnych produkcji, historia ma dość umowny charakter i stanowi tło dla bohaterów i ich niesamowitych wyczynów. Stąd też nie ma co się krzywić, jeśli nie wszystko układa się w logiczną całość, a poszczególne sceny nie mają większego sensu. Nie o to tutaj chodzi. Liczy się karabinowa fiesta w blasku gwiazd.  Schwentke rozwija się z każdym kolejnym filmem w Hollywood. Po mocno przeciętnym ""Planie lotu"" byli całkiem nieźli ""Zaklęci w czasie"", a teraz otrzymaliśmy ""RED"" – najlepszy obraz ze wszystkich trzech. Oczywiście, tak naprawdę nikt nie wybierze się na niego dla reżysera. Magnesem są aktorskie gwiazdy. Te nie zawodzą, każdemu w udziale przypadła co najmniej jedna dobra scena, dla przykładu: Morgan Freeman proszący pielęgniarkę o poprawienie anteny czy Helen Mirren w białej sukni nokautująca rosłego agenta służb specjalnych. Malkovich świetnie prezentuje się jako świr, a Cox jako rosyjski szpieg, żalący się, że już od lat nikogo nie zabił. Najsłabiej prezentuje się Willis, głównie dlatego, że ostatnio sporo go było w komediowo-sensacyjnym repertuarze, więc nie robi aż takiego wrażenia.  Mając tak imponującą obsadę, Schwentke nie mógł zepsuć filmu. Oczywiście w Hollywood wszystko jest możliwe, lecz tym razem wyjątku nie było. Rozrywka okazała się naprawdę przednia. "
Boogie (2009),7,"Jak miło jest w końcu zobaczyć film animowany, w którym nie ma słodkich zwierzaków, robotów robiących wielkie oczy i sterylnej perfekcji hollywoodzkich artystów. ""Boogie"" to animacja niepokorna, przeznaczona dla widza dorosłego, który potrafi odnaleźć się w czarnym humorze i akcji pełnej przemocy i politycznej niepoprawności.  Tytułową postać wymyślił dawno temu Roberto Fontanarrosa jako satyryczną odpowiedź na ""Brudnego Harry'ego"". Boogie to facet z jajami jak kule armatnie. Jego najszczęśliwsze wspomnienia to wietnamskie pola stojące w płomieniach napalmu. Smak krwi i prochu poznał na wszystkich frontach współczesnych konfliktów zbrojnych. Przemoc to jedyny aspekt człowieczeństwa, który sobie przyswoił. Bliskość emocjonalna, altruizm czy empatia to pojęcia kompletnie mu obce. Wszelkie sprawy rozwiązuje przy użyciu swojego magnum. A za sens istnienia uważa wzbogacanie się poprzez stosowanie przemocy.  Kiedy jednak w mieście pojawi się nowy utalentowany zabójca, a była tłuścioszka, teraz piersiasta seksbomba, przyprawi go o śmiertelne problemy, sytuacja zacznie ulegać zmianie. Zmuszony do ratowania cudzego tyłka stopniowo traci swój zwyczajowy dystans. Dużą rolę w tym odegrają hektolitry przelanej krwi.  Animacja ""Boogie"" to rzecz przeznaczona dla amatorów krwawej jatki. Twórcy nie patyczkują się i trup ścieli się gęsto, i to we wszystkich możliwych konfiguracjach: ludzie są siekani, rozrywani eksplozjami, duszeni i oczywiście rozstrzeliwani. Akcja toczy się wartko w sposób typowy dla twardego, męskiego kina. Całość okraszono bardzo czarnym i bardzo niepoprawnym humorem. Wiele tekstów Boogiego zostanie przez widzów zapamiętanych na dłużej.  Film jest zatem dobrą rozrywką, choć bazuje na najniższych instynktach. Termin ""odmóżdżacz"" pasuje do niego doskonale. W tym przypadku nie jest to rzecz jasna wada. W końcu takie filmy też są potrzebne, zwłaszcza jeśli zostały dobrze przygotowane, a tak jest w tym przypadku. Można co prawda kręcić nosem, że po pewnym czasie cała ta masakra staje się zbyt monotonna, ale nie przesadzajmy, nie jest aż tak źle. A dwójka głównych bohaterów - Boogie i jego piersiasta towarzyszka – została tak skonstruowana, by zmaksymalizować frajdę widzów.  ""Boogie"" nie jest rzecz jasna żadnym przełomem w animacji. Nawet filmy rysunkowe dla dorosłych bywały lepsze. Nie zmienia to jednak faktu, że film ogląda się dobrze. Czas spędzony w kinie z całą pewnością nie będzie zmarnowany."
Dmuchana lala (2009),8,"Seans ""Dmuchanej lali"" przypłacić można pękniętym sercem. Hirokazu Koreeda stworzył bowiem przejmująco smutną opowieść o samotności i ludzkiej alienacji. Jest w tym piękno, zdarzają się chwile radości, lecz zachwyt zawsze miesza się ze łzami, a uśmiech łatwo znika z twarzy.  Świat ""Dmuchanej lali"" to współczesność wielkich metropolii. Zamieszkują go setki tysięcy samotnych ludzi, przepełnionych bólem i tęsknotą. Łatwiej jest im nawiązać relację z przedmiotem niż z człowiekiem z krwi i kości. Pewnie dlatego żywa, dmuchana lalka nie jest tu niczym niezwykłym. Przeciwnie, nie mogłaby się bardziej wtapiać w tłum - tłum, który rzadko kiedy zwraca uwagę na drugiego człowieka. W tej przerażająco pustej egzystencji każdy stara się przetrwać, jak tylko może. Jedni kupują sobie substytuty prawdziwego człowieka, z którym układają sobie życie, inni zbierają wiadomości i wplatają siebie w cudze tragedie, jeszcze inni oddają się rodzinie, swoim dzieciom, w nich szukając ukojenia własnej samotności.  ""Dmuchana lala"" powstała na bazie japońskiej mangi. Nie jest jednak typową adaptacją. Koreeda sięgnął po nią, by poruszyć uniwersalne problemy współczesnego człowieka: wszechobecny smutek, tęsknotę za drugim człowiekiem połączoną z brakiem umiejętności nawiązania satysfakcjonującej relacji. I taki też jest sam film: przesycony nostalgią, prostymi radościami, które stają się pięknymi klejnotami na tym padole łez. Reżyser nie spieszy się, stopniowo odkrywa przed widzami całą złożoność ludzkiego żywota. Tytułowa dmuchana lalka jest nie tylko bohaterką filmu, ale też naszą przewodniczką. Dzięki niej poznajemy innych bohaterów i ich małe światy. I choć jest to ze wszech miar ponury i bolesny film, Koreeda rozsiał w nim ziarenka optymizmu. Dzięki temu film robi jeszcze większe wrażenie.  Obraz Japończyka to jedno z większych zaskoczeń festiwalu warszawskiego. Opis sugerował film utrzymany w zupełnie innym tonie. Może właśnie dlatego tak bardzo mnie oczarował. Reżyser snuje magiczną nić swojej historii i zupełnie niezauważalnie oplata nią widzów. Zaczyna niewinnie, od narodzin i pierwszego zachwytu światem. Dopiero potem odsłania przed nami przerażające piękno naszego życia, by na koniec nadać całości sens. Ból i piękno splatają się niczym kochankowie, tworząc symetryczną doskonałość, w której możemy uczestniczyć, z której możemy czerpać otuchę.  Brawo. To rzadkość oglądać w kinie takie opowieści."
Stażysta (2010),6,"Ci, którzy oglądają takie seriale, jak ""Hotel Babylon"", mogą odnieść wrażenie, że praca w hotelu to całkiem duża frajda. Zawsze coś się dzieje, codziennie pojawiają się nowi goście, a wraz z nimi nowe sytuacje i wyzwania. W filmie Clary Picasso jest zupełnie inaczej. Tu czas płynie powoli, wypełniony głównie oczekiwaniem i szarą prozą wykonywania tych samych czynności raz za razem. Brak tu blichtru i ekscytacji, ale to wcale nie znaczy, że jest mniej ciekawie.  W teorii ""Stażysta"" ma dwójkę bohaterów: tytułowego młodego stażystkę oraz nieco starszą pracownicę hotelu, która wprowadza go w tajniki zawodu. W rzeczywistości są bohaterami dość umownymi, pełnią raczej funkcję Wergiliusza czy Łucji z ""Boskiej komedii"", oprowadzają nas po świecie hotelu, który zazwyczaj jest przed klientami ukryty. Widzimy więc sale konferencyjne i basen, teraz opustoszałe, rozbrzmiewające echem wcześniejszej aktywności. Przez kamery ochrony sprawdzamy, co dzieje się na korytarzach i zapleczu. Odwiedzimy pralnię i pogdybamy na temat tego, co robią pracownicy hotelu z rzeczami pozostawionymi przez gości, jakie historie sobie opowiadają.  ""Stażysta"" to film niezwykle intymny. Przyjęta przez reżyserkę perspektywa sprawia, że widz odnosi wrażenie, iż zostają mu wyszeptane tajemnice, powierzone w zaufaniu. Picasso udało się to osiągnąć dość prostymi środkami. Akcja osadzona została głównie w godzinach nocnych, kiedy to nawet goście sprawiają wrażenie duchów cicho przemieszczających się po korytarzach czy barze. Zaś zdjęcia w pomieszczeniach opuszczonych przez klientów tchną nostalgią, jakby kieliszki, rozmemłane prześcieradło, pozostawiona bielizna i książki nasączone zostały duszami tych, którzy z nich korzystali. W tym świecie pracownicy jawią się z jednej strony jak świątynni słudzy-kapłani, a z drugiej strony jak detektywi, którzy z pozostawionych poszlak tworzą narracje pełne filozoficznych rozważań.  Młoda Clara Picasso wykazała się dużą odwagą, decydując się na takie sportretowanie hotelowego życia. Niektóre z decyzji wydają się nie do końca trafione, inne zachwycają swoją głębią i prostotą. Dość poważnym problemem filmu jest jego ""potencjalność"". Niedopowiedzenie, z którego korzysta reżyserka, jest bronią obosieczną. Nieumiejętnie korzystanie z niego sprawia, że film zamiast bycia figurą niedomkniętą, staje się jedynie szkicem, zapowiedzią tego, czy film mógł(by) się okazać. Ze ""Stażystą"" stało się tak przede wszystkim za sprawą wątku o parze gości: biznesmenie i jego kochance. Poświęcono mu zbyt wiele czasu, dopracowując go z większą dokładnością niż inne, przez co reszta, która przecież stanowiła główną wartość obrazu, blednie z braku szczegółów. Z tego też powodu ""Stażysta"" sprawdza się przede wszystkim jako dowód sprawności reżyserskiej Picasso."
Mary i Max (2009),9,"Coś mi się wydaje, że wpuszczana po cichu, po wielu miesiącach od światowej premiery animacja ""Mary i Max"" nie stanie się przebojem polskich kin. Szkoda, bo to jeden z lepszych filmów, jakie gościły w tym roku na naszych ekranach. Słodko-gorzka opowieść o parze outsiderów, których dzieli praktycznie wszystko (płeć, wiek, pochodzenie), a łączy przede wszystkim samotność, z łatwością zjednuje sobie widzów. Mogą o tym zaświadczyć chociażby uczestnicy ubiegłorocznego festiwalu Dwa Brzegi.  Reżyser Adam Elliot (twórca oscarowego ""Harviego Krumpeta"") twierdzi, iż scenariusz filmu oparł na własnych doświadczeniach. Mary Daisy Dinkle (głos Toni Collette) to zahukana ośmiolatka z nadwagą i pryszczami mieszkająca na przedmieściach Melbourne. Dziewczynka nie ma szczęśliwego dzieciństwa: jej matka pije, a ojciec spędza wszystkie wolne chwile w szopie z wypchanymi zwierzętami. Jedynym przyjacielem dziecka jest poczciwy kogut. Pewnego dnia Mary – zaintrygowana opowieścią o tym, że niemowlęta w Australii znajduje się na dnie kufla z piwem – postanawia dowiedzieć się więcej o sposobach prokreacji w innych krajach. Pisze więc list do wybranego przypadkowo Maksa Horowitza (Philip Seymour Hoffman) z Nowego Jorku. Adresat okazuje się cierpiącym na zespół Aspargera (łagodna odmiana autyzmu) chorobliwie nieśmiałym obżartuchem, który rzadko kiedy opuszcza swoje mieszkanie. Wspólna korespondencja na zawsze odmieni życie obojga bohaterów.  ""Mary i Max"" wykorzystują rzadko spotykaną w kinie narrację epistolarną. Listy płyną między kontynentami przez kilkadziesiąt lat, niosąc ze sobą śmiech i wzruszenie, ale także sporo bólu. Elliot bardzo sprawnie żongluje emocjami – w jednej scenie potrafi przejść od komediowej tonacji do pokazanych na serio życiowych dramatów. Niektóre drastyczniejsze fragmenty filmu byłyby pewnie nie do zniesienia, gdyby nie konwencja plastelinowej  animacji. Służy ona jako nawias pozwalający widzowi tkwić w środku wydarzeń, a jednocześnie zachowywać do nich dystans.  Pod względem realizacji ""Mary i Max"" to majstersztyk. Zdjęcia do filmu trwały ponad rok. Ponoć twórcom aż dziewięć tygodni zajęło samo zaprojektowanie i ulepienie maszyny do pisania Underwood, na której Max płodzi kolejne listy do swojej australijskiej przyjaciółki.  Efekty tytanicznej pracy przynoszą natychmiastowe rezultaty: tuż po rozpoczęciu seansu zdajemy sobie sprawę, że trafiliśmy do spójnego i zbudowanego z niezwykłą precyzją świata. Wizyta w nim przyniesie kinomanom sporo satysfakcji.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Kuki powraca (2010),7,"Jan Svěrák twierdzi, że w trakcie kręcenia swojego poprzedniego filmu – komedii o emerytach pt. ""Butelki zwrotne"" - zaczął kuleć, a na głowie wyrosło mu pełno siwych włosów. W ramach terapii przeciwstarzeniowej czeski reżyser postanowił zrealizować coś dla dzieci. Tak powstał ""Kuki powraca"" - piękna wizualnie baśń o przytulance, która opuszcza przytulny pokoik swojego właściciela i ląduje w ciemnym lesie.  Punkt wyjścia przypomina kolejne części Pixarowskiej sagi ""Toy Story"", gdzie zabawki zmuszone były radzić sobie w nieznanych dotąd warunkach. Kuki, w przeciwieństwie do kowboja Chudego i Baza Astrala, nie jest jednak zawadiaką ze zdolnościami MacGyvera – bez pomocy napotkanych po drodze osobników dawno skończyłby jako truchło. Mentorem tytułowego bohatera staje się przypominający przerośniętego robaka leśny strażnik (głos Zdenka Svěráka). Razem będą musieli stawić czoła bandzie z pobliskiego wysypiska oraz pewnemu zawistnikowi pragnącemu zająć miejsce strażnika.  W nowym filmie Svěrák wraca do korzeni swojej twórczości. ""Kukiemu"" najbliżej jest do ""Ropojadów"" oraz ""Akumulatora 1"" - dziwacznych, surrealistycznych obrazów świadczących o sporej wyobraźni i poczuciu humoru ich twórcy. Łącząc grę żywych aktorów z animatroniką i efektami komputerowymi, Svěrákowi udało się wykreować na ekranie fascynujący świat z pogranicza snu i jawy. Czeski twórca afirmuje przy okazji dziecięcą wiarę i naiwność, które zdolne są przenosić góry i ożywiać to, co martwe. Nawet jeśli ""Kuki"" robi się w pewnym momencie nieco monotonny (ile można dreptać po lesie?!), to jego strona wizualna jest w stanie wiele widzowi zrekompensować.  ""Kuki"" pokazywany jest na festiwalu bez polskich napisów. Widzowie nieznający języka czeskiego nie mają się jednak czym martwić – dialogi w filmie czyta na żywo legendarny lektor Tomasz Knapik. "
Win/win (2010),8,"""Win/win"" okazał się dla mnie sporym zaskoczeniem. W tym prostym skądinąd filmie Jaap van Heusden więcej mówi o giełdzie i maklerach niż Oliver Stone w ""Wall Street: Pieniądz nie śpi"". A do tego jest to film bardzo osobisty, będący blisko swoich bohaterów.  Ivan (znakomity Oscar Van Rompay) żyje w świecie jak z ""Matrixa"". Wszystko jest dla niego łańcuchem liczb powiązanych skomplikowaną siecią relacji, w których   czuje się bezpiecznie i pewnie. Ktoś zauważa jego dar i w ten sposób Ivan zostaje giełdowym maklerem. Szybko okazuje się wschodzącą gwiazdą. Dzięki niemu obroty i zyski firmy osiągają rekordowe wyniki. Ivan powinien być zadowolony, lecz tak nie jest. W jego życie zakrada się niepokój, kompulsja, tragedia.  ""Win/win"" to przypowieść o tym, jak bardzo trzeba być ostrożnym, igrając z mocami kształtującymi naszą rzeczywistość. Ivan otwarty na potęgę liczb, przez lata w zasadzie niewiele ze swoim życiem robił. Ot, bawił się w zgadywanie kwoty zakupów czy grał w tryktraka. W biurze maklerskim jednak zaczął manipulować siecią liczb. Im bardziej z niej korzystał, tym większą zyskiwał ""moc"", lecz jednocześnie coraz bardziej stawał się od tej siły zależny. Władza okazuje się tożsama z niewolą. Ivan nie może zasnąć, nie potrafi się odnaleźć, a do tego jest świadkiem wypalania się swojego kolegi z pracy (i sam przyłoży rękę do jego tragedii). Kiedy Ivan spróbuje w spektakularny sposób wykorzystać swą ""moc"" do zniszczenia swojej pozycji, osiągnie równie spektakularny sukces. Raz opętany, tak łatwo się nie wywinie.  Piszę tu o ""mocy"", bowiem obraz van Heusdena w dużej mierze bazuje na opowieściach fantasy i horrorach. Reżyser sprytnie jednak podmienił wszelkie baśniowe czy paranormalne elementy na zjawiska tak naturalne jak pieniądz. W ten sposób powstała rzecz jak najbardziej prawdopodobna, a jednocześnie niezwykła i fantastyczna. Efekt końcowy jest naprawdę imponujący.  Dużym plusem filmu jest też główny bohater. Niby jest to postać społecznie wycofana, a jednak nie przypomina typowego autystycznego bohatera, od jakich roi się w kinie. Twórcy wykazali się też niebywałą delikatnością w opowiadaniu o dwóch ważnych relacjach w jego życiu: z kolegą z pracy oraz z recepcjonistką, w której być może się zakochuje.  ""Win/win"" to zdecydowanie film, na który warto zwrócić uwagę."
Wybrane niebo (2010),6,"Czym się różni ksiądz od magika? Jeśli wierzyć ""Wybranemu niebu"" niczym, poza strojem. I jeden, i drugi sprawia, że stojący z boku spogląda na świat z innej perspektywy, że zaczyna zachwycać się światem pełnym cudów. To właśnie oczekiwanie na cud ma przyciągać wiernych do kościołów, nawet jeśli sami kapłani mają wątpliwy charakter.  W ""Wybranym niebie"" magików jest trzech. Młody ksiądz Pablo, który na żądanie ""zbawia"" duszę pewnego kryminalisty. Jego przełożony, Ojciec Orbe, który dużo czasu spędza na cmentarzu, ale nie na modlitwie, a na obściskiwaniu się z młodymi facetami. Jest też Ojciec Claudio, który wierzy w Boga, ale niekoniecznie w Kościół. Między tą trójką rozegra się prawdziwie magiczny pojedynek woli.  Pablo robi wszystko, by być dobrym kapłanem. Jednak im ktoś usilniej stara się kimś być, tym większe prawdopodobieństwo, że skrywa jakieś demony. Czym one są w przypadku Pablo, możemy się tylko domyślać, jednak Orbe i Claudio rozpoznali te rysy i wykorzystają je do własnych celów. Każdy z nich podkopywać będzie jego poglądy. Orbe ""bombardować"" go będzie wiarą, Claudio zaś zada mu serię niewygodnych pytań, które postawią takie pojęcia, jak choćby wolna wola w nowym świetle. Jednak Pablo nie jest zupełnie bezbronny, o czym przekona się chociażby jego przełożony.  Reżyser Víctor González miał całkiem dobry pomysł na scenariusz. Niestety zawiodły go umiejętności. Film rozpoczyna się na wysokim poziomie jako przypowieść filozoficzna o naturze Kościoła, wierze, prawdzie obiektywnej i grzechu. Potem następuje długi zjazd w dół, kiedy to film staje się psychologicznie niewiarygodny bądź po prostu nudny. Na zakończenie reżyser znów podkręcił tempo, by zaserwować nam interesującą przypowieść o cudach, zmartwychwstaniu i tajemnicach wiary.  Po tym labiryncie wiary, uczuć i faktów przeprowadzają widzów utalentowani aktorzy. Osvaldo Bonet w roli Claudio okazał się zarazem dobrotliwym staruszkiem i zręcznym manipulatorem. Wypowiadane jakby z lekceważeniem kwestie okazują się mieć kluczowe znaczenie dla rozwoju sytuacji, o czym dowiadujemy się dopiero po fakcie. Młody Juan Minujín doskonale odnalazł się w sutannie, zaś reżyser z operatorem w pełni wykorzystali jego ekranową charyzmę. Dzięki nim udało się twórcom złagodzić gorzką pigułkę rozchwianej narracji."
Życie albo dwa (2010),6,"Większość filmowców opowiada historie tak, jakby to były prawdziw. I nie ma znaczenia, czy bohaterowie żyją we współczesnym Rzymie czy na odległej planecie. Czasem jednak kusi ich, by pomanipulować narracją, pobawić się w gdybanie i szukanie alternatywnych wersji przygód tych samych bohaterów. Takiej pokusie nie oparł się Alessandro Aronadio, realizując swój pierwszy film pełnometrażowy.  W pierwszej historii pędzący samochodem przez mokre ulice, śpieszący się, by zawieźć przyjaciela do szpitala, Matteo nie wyhamował i uderzył w stojący samochód. Pech chciał, że siedzieli w nim policjanci o sporych temperamentach i niewielkiej cierpliwości. Matteo i jego przyjaciel skończą mocno poturbowani. W drugiej historii Matteo zdążył wyhamować. Do starcia z policjantami nie doszło, chłopakom udało się dotrzeć do szpitala.  W rezultacie tej niewielkiej zmiany życie Matteo toczyć się będzie zupełnie innym szlakiem. Będzie miał różne dziewczyny. W jedne ścieżce pozostał przy pracy z roślinami, w drugiej został policjantem dającym łupnia uczestnikom manifestacji. Inne wydarzenia pozostały jednak niezmienione, jak spotkanie w barze czy choroba ojca. Paralelne wersje życia Matteo czeka jednak nieoczekiwany finał, który przemilczę, by nie psuć zabawy.  Film Aronadio przywodzi na myśl ""Przypadkową dziewczynę"" tyle tylko, że słabiej zrealizowaną, a posiadającą większe ambicje. Obraz z Gwyneth Paltrow nie miał pretensji do bycia sztuką. Tymczasem Aronadio najwyraźniej marzył o tym, by ""Życie albo dwa"" stało się obrazem dyskutowanym, inspirującym do wielu różnych interpretacji. Niestety przeliczył się. Fabuła filmu jest bardzo prosta, a całość cierpi na brak pointy. Reżyser bawi się formą, próbuje wykorzystać symbole i alegorie, by natchnąć swój film większą dozą tajemniczości i nieoznaczoności. Swojego celu nie osiąga. Zamiast tego ""Życie albo dwa"" jest zabawą formą dla samej zabawy. Aronadio nie potrafi przekonać widza, że poza pewną sprawnością techniczną ma do zaoferowania głębszą prawdę."
"Jesteśmy tym, co jemy (2010)",7,"Tak naprawdę niewiele o nich wiemy. Są rodziną: ojciec, matka, dwóch braci i siostra. Ojciec umrze już na początku opowieści, wprowadzając chaos w życie pozostałych członków rodziny. W trakcie filmu dowiemy się, że muszą jeść ludzkie mięso. Dlaczego tak jest? Kim są? Na to pytanie nie poznamy odpowiedzi. Reżysera bowiem bardziej interesuje historia zmagań z własną naturą niż wykład na temat przyczyn takiego, a nie innego zachowania.  ""Jesteśmy tym, co jemy"" to studium jednostek znajdujących się w ekstremalnej sytuacji. Czują silny imperatyw, by kontynuować ""rytuał"", który definiuje ich egzystencję. Problem w tym, że nie posiadają praktycznej wiedzy na temat tego, jak ów przymus wypełnić. Działają zatem na ślepo, próbują różnych nieskoordynowanych taktyk. Rezultat jest łatwy do przewidzenia. Jednak nawet w chwili bezpośredniego zagrożenia życia imperatyw pozostaje niezmieniony i domaga się zachowania ""rytuału"".  Meksykańska produkcja zaskoczy niejednego fana horroru, głównie tym, że wcale nie jest horrorem. Jorge Michel Grau wykorzystał gatunkowe dekoracje, lecz poprzestawiał je tak, by całkowicie zmienić ich charakter. Film nie ma na celu wzbudzenia przerażania czy obrzydzenia. Nie trzyma w napięciu i z całą pewnością nie epatuje przemocą. Grau bardzo pilnuje się, by ta pojawiała się na ekranie tylko w koniecznych momentach, cała reszta dzieje się gdzieś z boku, bez obecności kamery. Zamiast tego Grau koncentruje się na bohaterach dramatu: matce, która jak każda wdowa rozpacza po stracie męża, starszym synu, który wybrałby dla siebie zupełnie inne życie, drugim synu, kierującym się instynktem, i córką, która jest zarazem najsilniejsza i najsłabsza z nich wszystkich.  Efekt końcowy poczynań Graua jest dość interesujący. Nie mogę jednak oprzeć się wrażeniu, że w swoim dążeniu do wywrócenia horroru do góry nogami trochę się zapędził. Unikanie ze wszystkich sił pokazywania przemocy wcale nie służy filmowi. Zafałszowuje bowiem całą historię. Niby opowiada o niemożności przekroczenia własnej natury, a z drugiej strony rozwadnia ją przez aluzje i niedopowiedzenia. Ot, taki Alfredo, najstarszy syn, wygląda na sympatycznego chłopaczka, a przecież zajadał się ludzkim mięsem. Ta manipulacja sprawia, że całość brzmi nieco fałszywie i daje nie do końca satysfakcjonujące rezultaty. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Mów mi Salma (2009),3,"""Mów mi Salma"" to telewizyjny dokument, który powinien był pozostać w telewizji. Jego obecność na festiwalu warszawskim jest dla mnie kompletnie niezrozumiała. Sam temat, swoją drogą interesujący, to jeszcze za mało. Pod uwagę powinna też być brana jakość filmów i twórcza odpowiedzialność, a tego w tym filmie zabrakło.  Aude Leroux-Levêsque i Sébastien Rist przybliżają nam społeczność transseksualistów i hermafrodytów w Bangladeszu. Zajmują oni mniej więcej tę samą pozycję, co w Europie Cyganie. Z jednej strony budzą pogardę i wrogość, z drugiej  wywołują zabobonny lęk i wiązani są z mistycznymi mocami. W Bangladeszu mówi się na nich Hijra i, jak wielu innym grupom zepchniętym na obrzeża społeczności, pozostaje im egzystencja żebraków.  Bohaterką filmu jest Salma. Jej historia nie jest zbyt przyjemna, ale zapewne typowa dla Hijra. Odrzucona przez rodzinę, od najmłodszych lat doświadczała przemocy i wrogości. W końcu uciekła do miasta, by odnaleźć tam szczęście pośród jej podobnym. Na miejscu zaczęła żebrać i wyciągać od ludzi pieniądze w zamian za błogosławieństwo dla ich dzieci.  Niestety, ""Mów mi Salma"" nie jest dokumentem ani odkrywczym, ani szczególnie interesującym. Kamera towarzyszy Salmie w jej miejskim życiu, ale jest to obserwacja kompletnie bezrefleksyjna. Twórcy przypominają raczej voyeurystów, którzy bezkarnie podglądają innych, by zaspokoić swoją ciekawość, a nie po to, by się czegoś dowiedzieć.  Całość wydaje mi się też wątpliwa z etycznego punktu widzenia. Twórcy wybrali sobie na bohaterkę postać prostą, o niezbyt wysokiej inteligencji, którą łatwo było manipulować. Wykorzystując swoją władzę ""ludzi z kamerą"", doprowadzili do tego, że Salma pojechała odwiedzić rodzinną wioskę. Jestem pewien, że Leroux-Levêsque i Rist mają jakieś przekonujące wyjaśnienie, dlaczego ta wyprawa była dla Salmy dobra. Dla mnie jednak jest jasne, że potrzebowali ciekawego materiału, a wygłupy Salmy i jej docinki szybko im się znudziły.  ""Mów mi Salma"" za bardzo przypomina mi scenę z początku ""Kwiatów dla Algernona"" i dlatego mnie odrzucił. Bycie dokumentalistą jest bardzo trudnym zajęciem. Rist i Leroux-Levêsque nie sprostali wymogom zawodu."
Nieściszalni (2010),8,"Tego filmu nie powinny oglądać osoby bez poczucia humoru i słuchu muzycznego. Cała reszta będzie nim zachwycona. Ola Simonsson i Johannes Stjärne Nilsson, reżyserzy i scenarzyści ""Nieściszalnych"" (wcześniejszy tytuł: ""Brzmienie hałasu""), stworzyli coś tak dobrego, że owacjami po zakończonym seansie mogliby się podzielić ze wszystkimi twórcami prezentującymi swoje filmy na tegorocznym WFF.  Już sam pomysł na film Szwedzi mieli interesujący. Oto grupa muzyków planuje wyrafinowaną wendetę na mieście, które swoimi niewyszukanymi dźwiękami rani ich uszy i poczucie dobrego smaku. Są geniuszami, którzy z przedmiotów codziennego (i mniej codziennego) użytku wydobywają harmonię i tworzą z niej genialne kompozycje. Nie brakuje im inteligencji i błyskotliwych pomysłów. Ich zemsta mogłaby zaszokować świat, gdyby na ich drodze nie stanął  policjant o znamiennym imieniu Amadeusz. Poznajemy go jako kilkuletniego chłopca siedzącego przy pianinie, ale – jak sam informuje widzów chwilę później – na tym etapie jego muzyczna kariera się zakończyła. Amadeusz, jako jedyny w rodzinie wybitnych muzyków, nie ma słuchu, a jedyne, czego pragnie, to cisza.  Powyższy opis jest bardzo ogólnym zarysem fabuły. W filmie Simonssona i Nilssona dzieje się  naprawdę dużo, a każdy wątek prowadzony jest z dużym wyczuciem i dbałością o szczegóły. Sceny, w których ""sześciu perkusistów"" realizuje czterostopniowy plan zemsty, to prawdziwe muzyczne majstersztyki. Ale nie tylko tytułowymi ""brzmieniami hałasu"" widzowie będą urzeczeni.  Doskonałe poczucie humoru twórców filmu zapewnia przez co najmniej pierwszą połowę seansu nieprzerwaną falę śmiechu; nie, nie śmiechu - raczej rechotu aż do łez. Później autorzy ""Nieściszalnych"" dają trochę odpocząć obolałym brzuchom widzów, ale ich ciepła opowieść sprawi, że uśmiech nie zejdzie z twarzy aż do końca projekcji.  Jeśli podobał Wam się ""Bazyl, człowiek z kulą w głowie"" Jean-Pierre'a Jeuneta, ""Nieściszalni"" powinni Was – nie bez przesady – zachwycić. Czuję, że powinnam na tym skończyć, bo sama jestem zawstydzona swoim uniesieniem i nadmiarem entuzjastycznych epitetów pod adresem filmu. Krótko: jestem przekonana, że się Wam spodoba. "
Usta (2010),3,"""Usta"" miały swoja premierę w Cannes w sekcji Un Certain Regard. Z festiwalu film wyjechał z nagrodą aktorską, którą otrzymały aż trzy aktorki: Victoria Raposo, Eva Bianco i Adela Sanchez. Niestety warszawski seans zweryfikował to, co o filmie można było sądzić po tak ciepłym przyjęciu w Cannes. Obrazowi daleko do arcydzieła, a aktorki, choć grają dobrze, to nie aż tak. Na Warszawskim Festiwalu Filmowym widziałem co najmniej kilka lepszych kreacji.  Film Santiaga Lozy to obraz argentyńskiej prowincji. Do biednej okolicy przyjeżdżają trzy pracownice opieki społecznej. Zamieszkają w zrujnowanym szpitalu i przez kolejnych kilka tygodni będą przemierzać okolicę, badając mieszkańców, spisując ich problemy, dokonując szczepień itp. Narracja podzielona została na dwie części, pokazywane naprzemiennie.  Pierwsza część to rozmowa kobiet z mieszkańcami okolicy. Ma ona dokumentalny charakter: widzimy biedne, wielodzietne rodziny i wraz z bohaterkami przysłuchujemy się ich ponurym historiom, w których jak bumerang powracają problemy związane z brakiem pieniędzy, pracy, pożywienia, leków i domu. W moim odczuciu jest to ciekawsza część, gdyż naświetla wstydliwe prawdy, które zazwyczaj chce się ukryć. Bez komentarza, bez ckliwego użalania się, film ukazuje świat biedoty i trudno nie patrzeć na to wszystko z bólem serca. Co gorsza, nie bardzo widać z tej sytuacji wyjście, ponieważ pomoc udzielana przez państwo to kropla w morzu potrzeb i do tego podlega ostrym zasadom biurokracji.  Druga część prezentuje scenki rodzajowe z życia kobiet. Widzimy, jak sobie radzą, próbując przemienić śmietnik, jakim jest zrujnowany szpital, w miejsce do spania i zamieszkania. Obserwujemy je przy codziennych czynnościach, jak powoli ""docierają się"", stając się wspólnotą, choć nie do końca harmonijną. Większość z tych scen nie daje aktorkom szans na popisanie się swoimi umiejętnościami. W zasadzie dopiero w końcówce, kiedy jedna z bohaterek obchodzi urodziny, widać prawdziwą grę i całą gamę emocji. To jednak za mało, by je nagradzać.  Film chyba zdecydowanie lepiej by funkcjonował, gdyby w całości był dokumentem. W formie zaprezentowanej w Warszawie pozostaje niepełny, a przede wszystkim wykoślawiony. Zachwiane tempo narracji sprawia, że miejscami oglądanie go to naprawdę ciężka harówka. Szkoda, bo temat z całą pewnością zasługiwał na to, by poruszyć go na dużym ekranie."
Związani (2009),6,"Antonín był wzorowym oficerem bezpieki - dumnie podążał śladami ojca. Piszę ""był"", ponieważ się wypalił, nie zostało w nim już nic poza rutyną. Praca, dom, praca, dom. Wszystko zmienia się, kiedy zauważa atrakcyjną robotnicę, która romansuje z jednym z inwigilowanych opozycjonistów. Z jakichś powodów Antonín wybrał ją dla siebie, ale by móc ją zdobyć, najpierw będzie musiał usunąć z drogi jej faceta. Jako że jest z bezpieki, nie będzie to takie trudne.  ""Związani"" mieli chyba być czeską odpowiedzią na ""Życie na podsłuchu"". Jeśli tak, to riposta wyszła z tego marna. Owszem, film jest solidnie wykonany, a świat przedstawiony pozostaje niejednoznaczny, a co za tym idzie - intrygujący. Nie zmienia to jednak faktu, że całość została przekombinowana,  przez co jest zupełnie przez przypadek karykaturą filmów o czasach komunizmu.  Podstawową wadą filmu jest jego długość. ""Związani"" trwają prawie dwie i półgodziny, co nie ma żadnego uzasadnienia. Poszczególne sceny zostały straszliwie rozciągnięte, a reżyser ze scenarzystą namnożyli wątków, którymi można byłoby obdzielić ze dwa albo i trzy filmy pełnometrażowe. Najlepiej wypada wątek naciskania na opozycjonistę, by wyjechał z Czechosłowacji. Tutaj twórcom udało się bardzo przekonująco przedstawić realia epoki. Po obejrzeniu filmu nikt już chyba łatwo nie będzie ferował wyroki wobec tych, którzy ulegli komunistom. Prawda ""Związanych"" jest okrutna: każdy ma swoją piętę achillesową i jeśli stojący u władzy zechcą, to ją znajdą i bezwzględnie wykorzystają.  Dobrze wypada również wątek sławnego na Zachodzie pisarza-opozycjonisty, który w rzeczywistości jest tajnym współpracownikiem bezpieki. Co ciekawe, potrafi on tę sytuację doskonale zracjonalizować, tak że w swoich oczach nie dokonuje zdrady, a jedynie walczy z systemem od środka. Równie intrygująco brzmi inna myśl, że opozycjoniści, którzy trwali w swoim oporze, wcale nie mają z czego być dumni, bo czasem władzy mogło być na rękę to, co robili. Będąc wywrotowcami, byli de facto współpracownikami systemu, ponieważ zapewniali sens jego istnienia.  Najsłabiej wypada główny wątek obrazu, czyli wypalenia Antonína i jego obsesji na punkcie Klary-robotnicy. Zwłaszcza w drugiej połowie filmu staje się on postacią groteskową, co chyba nie do końca było zamierzone. Trudno wierzyć w jego obsesje, jego ataki paniki. To wszystko wydaje się aż za bardzo czytelną kopią objawów spisanych z pierwszego lepszego podręcznika do psychologii. Zaś ostatnia scena to już popis kiczu w czystej postaci. Trochę szkoda mi tego bohatera, bo w innym filmie mogłaby z tego powstać mocarna postać antybohatera. A tak jedyne, co tę rolę broni, to Ondrej Malý, który w swej skupionej kreacji zaskakuje głębią, jaką nadaje bohaterowi."
Zabawa w śmierć (2010),6,"Przed półwieczem psychologowie społeczni przeprowadzili kilka badań, które wstrząsnęły opinią publiczną. Jednym z nich był eksperyment Stanleya Milgrama. Naukowiec udowodnił w nim, że większość ludzi jest w stanie wykonać najokrutniejsze polecenia osób, które darzą autorytetem ze względu na posiadaną przez nich władzę. Ten akurat eksperyment polegał na rażeniu prądem jakiejś osoby za każdą błędną odpowiedź, a kolejne pytanie wiązało się ze zwiększaniem natężenia, aż do dawki śmiertelnej.  Twórcy dokumentu ""Zabawa w śmierć"" powtórzyli badanie Milgrama. Jednak jego miejscem uczynili nie salę uczelnianą, a halę telewizyjną przemienioną w miejsce elektryzującego nowego teleturnieju. Uczestnicy show przekonani byli, że testują program, który już wkrótce trafi do telewizji. Ich zadaniem było aplikowanie wstrząsu elektrycznego osobie odpowiadającej na pytania sprawdzające pamięć. Każdy kolejny błąd oznaczał silniejszą dawkę prądu. Reszta doświadczenia przypominała oryginał, tak że nawet ""ofiara"" porażenia prądem mówiła te same rzeczy, podobnie wrzeszczała i w tym samym momencie milkła.  Wynik tego filmowego eksperymentu był oczywiście łatwy do przewidzenia. Zdecydowana większość uczestników programu ""aplikowała"" wstrząsy pomimo krzyków i błagań pytanego. Byli tacy, którzy próbowali protestować, negocjować z prowadzącą show, ale koniec końców dalej wykonywali powierzone im zadanie. Tylko nieliczne osoby okazały się na tyle uparte, by powiedzieć ""nie"" i zrezygnować z gry.  To, co w filmie najciekawsze, to właśnie obserwowanie ludzi, którzy zmagają się z sytuacją: z jednej strony przekonani są, że to wszystko jest grą, a prowadząca wie, co robi, z drugiej słyszą błagania osoby, która wyraźnie cierpi i ma dosyć. Jeszcze ciekawsze jest to, co dzieje się potem, kiedy badani dowiadują się, że był to tylko eksperyment. Możemy się dowiedzieć, jak z ich perspektywy wyglądała cała ta sytuacja i co teraz o sobie myślą. Dla osób zainteresowanych psychologią i socjologią będzie to z całą pewnością duża gratka.  Jednak twórcy trochę się zagalopowali. Wyniki eksperymentu interpretują w znacznie szerszym kontekście. I tu moim zdaniem zbłądzili. Otóż wyłącznie na podstawie faktu, że ich badanie odbywa się niejako na wizji, stwierdzają, że telewizja jest tak wielkim autorytetem, ma taką władzę, że może zmusić ludzi do wszystkiego. Moim zdaniem to błędny wniosek. Podobne wyniki zanotowaliby, przeprowadzając eksperyment na farmie, w fabryce czekolady czy w teatrze. Zresztą sami niejako to potwierdzają, podając na końcu wyniki grupy kontrolnej, w której osoba prowadząca znika ze sceny.  Z tego też powodu ""Zabawa w śmierć"", choć jest interesującym filmem, demaskuje siebie jako bezwartościową propagandę."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Na południe (2009),7,"Po obejrzeniu trzeciego filmu Sébastiena Lifshitza dochodzę do wniosku, że jest on francuskim Ferzanem Ozpetekiem. Za każdym razem opowiada tę samą historię, zmianie ulegają tylko szczegóły.  W ""Na południe"", podobnie jak wcześniej w ""Prawie nic"" i ""Wild Side"", mamy tragedię z przeszłości, która ciąży głównemu bohaterowi do dziś. Mamy chorą lub niestabilną emocjonalnie matkę, podróż ku zamknięciu i towarzystwo młodych, będących katalizatorami zmian oraz kilka planów czasowych przemieszanych ze sobą. I jest oczywiście zraniony główny bohater, postać doświadczona przez los, niejednoznaczna i przyciągająca innych właśnie swoim niemym cierpieniem.  Film zaczyna się od sceny taktycznego zwodu. Oto młoda dziewczyna w gabinecie ginekologa dowiaduje się, że jest w ciąży. Nie jest wiadomością rozpromieniona, rozważa nawet aborcję. Jednak to nie ona jest główną bohaterką ""Na południe"". Jest jedynie autostopowiczką, którą – wraz z bratem Mathieu – postanowił podwieźć Sam. To właśnie na jego historii, którą poznajemy porcjami, po jednej bolesnej scenie, koncentruje się narracja Lifshitza. Sam jedzie do matki w Hiszpanii, której nie widział od bardzo dawna. Przed laty była ona świadkiem tragicznego wydarzenia, które odbiło się piętnem psychicznych zaburzeń. Większość życia spędziła na lekach i w pokojach bez klamek. Sam, który również był świadkiem tamtych zajść, stara się jakoś żyć, ale jego dusza wciąż krwawi. I to właśnie jego ból, ostentacyjne trzymanie ludzi na dystans sprawiają, że jest nieodparcie atrakcyjny dla Mathieu.  Mam problem z ""Na południe"". Jeśli zapomni się na chwilę o wcześniejszych dokonaniach Lifshitza, film sprawia bardzo dobre wrażenie. Reżyser umiejętnie przeplata wątki współczesne z wydarzeniami z przeszłości. Sprawnie skupia uwagę na Samie, ale nie zapomina też o innych bohaterach, zarysowując ich losy w krótkich wyrazistych scenach. Jednak kiedy porównać ""Na południe"" z ""Prawie nic"" czy ""Wild Side"", staje się jasne, że Lifshitz nie rozwija się jako artysta. Stoi w miejscu, a jego filmy wydają się próbą terapeutyczną, sposobem na przepracowanie własnych problemów.  Niewątpliwym plusem obrazu jest obsada aktorska. Tu Lifshitz wykazał się dużym wyczuciem. Yannick Renier jako Sam jest tak wyraźnie nieszczęśliwy i zraniony, że ma się niewymuszoną ochotę go pocieszyć. Nicole Garcia w roli matki jest wrakiem człowieka, a mimo to potrafi siać zagrożenie i emocjonalny zamęt. Świeża, ale nie niewinna, Léa Seydoux udowadnia, że nie bez kozery jest teraz jedną z najbardziej rozchwytywanych francuskich aktorek."
The Sentimental Engine Slayer (2010),4,"Barlam ma problem – pomimo dwudziestu lat na karku wciąż jest prawiczkiem. Zamiast szukać okazji do utraty dziewictwa, woli jednak pilnować cnoty swojej starszej siostry, z którą mieszka w domu wypełnionym po brzegi katolickimi dewocjonaliami. Młodemu Meksykaninowi nie pomagają też koledzy z pracy rozprawiający na okrągło o damskich organach płciowych. Barlam postanawia w końcu skorzystać z usług prostytutki, ale wizyta kobiety kończy się tragicznie.  Syf, beznadzieja, nic się nie dzieje – przy pomocy tych trzech określeń można scharakteryzować debiutancki film Omara Rodrígueza-Lópeza, lidera grupy rockowej The Mars Volta. ""Sentimental Engine Slayer"" to kino, które nie miałoby żadnych szans w regularnej dystrybucji. Za to na festiwalu znajdzie się z pewnością parę osób, które zechcą sprawdzić, jak muzyk poradził sobie za kamerą.  Rodriguez-López nakręcił, oczywiście, film z ambicjami. Od początku nie wiadomo, czy przygody Barlama dzieją się naprawdę, czy też są wytworem jego udręczonej wyobraźni. Chłopak jest bowiem ofiarą represyjnego Kościoła, który zamienia w grzech wszystkie erotyczne pragnienia wiernych. Jak tu uprawiać seks, skoro ze ścian straszą wizerunki świętych i krzyże z cierpiącym Jezusem? Barlam próbuje, ale wciąż nie może osiągnąć spełnienia.  Reżyser dorzucił do tego wątek kazirodczy i trochę przemocy, ale w żaden sposób nie poprawiło to smaku celuloidowej tortilli.  Film ogląda się z rosnącą irytacją. Jedna pusta sytuacja goni drugą, jeden dialog o lizaniu wiadomego narządu popędza następny, a wszystko po to, by... No właśnie, po co? Gdyby Rodriguez-López był prawdziwym wywrotowcem, pozwoliłby swojemu bohaterowi przespać się z siostrzyczką, a potem ruszyć przed siebie autostradą do piekła. Tak, żeby diabeł dostał i świeczkę, i ogarek, a potem podpalił nimi niebo.    Na koniec ponarzekam jeszcze na aktorstwo.  Rodriguez-López nie tylko bowiem napisał, wyreżyserował ""Sentimental..."" i skomponował do niego muzykę, ale także zagrał w nim główną rolę. Trudno mi więc uwierzyć, że przystojny Barlam spotyka się z taką oziębłością u kobiet, podczas gdy jego obleśnym kumplom wciąż trafiają się okazje.  Jeśli któremuś z widzów trafi się okazja pójścia na inny film, lepiej niech z niej skorzysta.  "
Niedziela Palmowa (2010),6,"""Niedziela palmowa"" rozpoczyna się od śmierci. Żona lokalnego biznesmena zostaje odnaleziona martwa w swoim domu. Nikt nie wie, co się stało. Tajemnica skrywa się w ostatnich pięciu dniach. Brakujących fragmentów opowieści dostarczy kilka powiązanych z trupem osób.  Pojawia się komendant policji, który dość dobrze znał denatkę. Sypiał z nią, znał też jej męża. Jest też sąsiad, którego pies dorwał papugę zabitej. Jest i pomocnik-złota rączka, który adorował kobietę, choć tak była ślepa na jego awanse. To, co robili  oni w przeciągu ostatnich kilku dni, poznajemy stopniowo. Prawda okaże się niezwykle intrygująca, choć jedyną wartością filmu jest zakończenie.  ""Niedziela palmowa"" nie jest filmem dobrym dla osób niecierpliwych czy cierpiących na ADHD. Lekko inspirowany ""Rashomonem"" zbudowany jest na bazie bardzo różnych wspomnień. Owa łatana fabuła może i byłaby atrakcyjna w odbiorze, gdyby miała jakiś głębszy sens. Tymczasem poszczególne opowieści pojawiają się w sposób mało wyrafinowany, nie mówiąc o tym, że wszystko jest prezentowane bardzo powoli. Z ekranu wieje nudą, która wydaje się zamierzona. Dzięki temu to, co nastąpi później, jest tak dużym zaskoczeniem. Jednak twórca powinien wiedzieć, że pomiędzy spokojem a nudą jest delikatna granica. Tu została ona przekroczona.  Całość sprawia wrażenie filmu amatorskiego. Zdjęcia przypominają te kręcone na ślubach i pierwszych komuniach. Mamy do czynienia ze zwyczajną rejestracją zdarzeń, bez stosowania bardziej skomplikowanych zabiegów operatorskich. Aktorzy grają nieprofesjonalnie. Z niejakim trudem przychodzi zaakceptowanie ich w rolach, jakich ich widzimy.  ""Niedziela Palmowa"" lepiej funkcjonowałaby jako teatr (niekoniecznie telewizji) niż kino. To dzieło przekombinowane i niedopracowane. A szkoda, bo zakończenie aż prosi się, by wcześniej opowiedziana została równie ciekawa historia."
Niewidzialne oko (2010),5,"Marita ma 23 lata, mieszka z matką i babką i pracuje w jednej z najstarszych szkół w Argentynie. Jej życie jest pod całkowitą kontrolą. Nie pozwala sobie na żaden krok w bok, choć niejeden mężczyzna chętnie pokazałby jej kilka skrótów. Jednak jej spokój, chłód i obojętność to maska, za którą kryje się ogień namiętności. Do niedawna tlił się niewielkim żarem, teraz, za sprawą jednego z uczniów, rozpali się do czerwoności.  Kobieta zaczyna śledzić chłopaka. Jej obsesja przybiera coraz bardziej chore i desperackie formy. Jednak w totalitarnym świecie szkoły (i dyktatury – akcja rozgrywa się w 1982 roku) łatwo przychodzi jej zamaskować swoje niewłaściwe zachowanie pod pozorem inwigilacji uczniów i sprawdzania, czy nie oddają się przypadkiem zakazanym czynnościom. Taka szarada nie może trwać wiecznie. Kobieta w końcu straci nad sobą panowanie. A kiedy raz tama emocji zacznie pękać, kolejne rysy to tylko kwestia czasu, aż w końcu Marita dokona rzeczy, których nie da się wykreślić czy zignorować.  Diego Lerman z całych sił pragnie uczynić ze swojego filmu alegoryczną opowieść o argentyńskiej dyktaturze z lat 1976-83. To błąd. ""Niewidzialne oko"" bez problemów mogło być bardziej uniwersalną opowieścią o cenie za wycofanie i ignorowanie własnych pragnień i impulsów. Zresztą nic w zasadzie nie stoi na przeszkodzie, by właśnie tak na film patrzeć. Owo nakierowanie na symbolikę fabuły występuje w zasadzie tylko na początku i końcu filmu.  Film niestety jest tak samo niezrównoważony co jego bohaterka. Konstrukcja szwankuje, niektóre sceny przez nadmiernie rozbudowaną fasadę są niezamierzenie śmieszne. To wszystko jest męczące i w gruncie rzeczy nudne. Kilka interesujących pomysłów nie wystarczy, by przyciągnąć uwagę. Na plus należy z całą pewnością zaliczyć kreację Juliety Zylberberg, która jak dotąd znana pewnie była tylko wielbicielom. Ona sama jednak nie jest w stanie utrzymać całego filmu, a ten jest po prostu niedopracowany. "
Brat (2010),7,"Życie jest niczym boisko piłkarskie, na którym prowadzony jest wielki finał: Marzenia kontra Realny Świat. W walce tej rzeczywistość jest stroną silniejszą i daje przeciwnikowi mocnego łupnia. Czasem jednak marzenia mogą się spełnić, ale tylko wtedy, kiedy jesteśmy w stanie zapłacić za nie wysoką cenę.  Bohaterami debiutu Marcela Rasquina są Julio i Daniel mieszkający w biednej dzielnicy Caracas. Są braćmi, choć nie są ze sobą spokrewnieni. Są sobie oddani i obaj znakomicie grają w piłkę. To właśnie sport może być dla nich przepustką do lepszego życia. Jednak na ich drodze stanie twardy świat slumsów. Pewnego dnia Daniel zostanie zaatakowany przez wyrostków, którzy ukradną mu buty. Zobaczy to znajomy Daniela, członek tutejszego gangu, i pogrozi dzieciakom bronią, żądając, by zwrócili buty. Broń wystrzeli, a przypadkową ofiarą będzie matka Daniela. Chłopak nie powie bratu, kto ją zabił. Julio jednak będzie pragnął zemsty. Jeśli Daniel nie przeciwstawi się mu, Julio wejdzie na drogę, z której nie ma już powrotu. Postawi więc na szali swoją karierę, wolność, a nawet miłość brata. Zrobi wszystko, by uratować Julio życie, tak jak przed laty ten uratował życie jemu.  ""Brat"" nie jest opowieścią o tym, jak wygląda świat biedoty w Wenezueli, choć historia przedstawiona na ekranie zapewne mocno od rzeczywistości nie odbiega. Film Rasquina jest baśnią pełną dramaturgii, tragedii i zwrotów akcji. Jak na prawdziwą baśń przystało opowiada o hartowaniu ducha i pokonywaniu przeciwności. Jest bliski tym, którzy w slumsach dorastali, a jednocześnie krzepi ich nadzieją na lepsze jutro.  Jak na debiut reżyser poradził sobie całkiem sprawnie. Sceny piłkarskie nie do końca się udały – montaż ma raczej za zadanie zamaskować zdjęciowe wpadki, niż zdynamizować narrację. Za to historia braterskiej miłości jest bardzo wiarygodna, nawet jeśli jest to powtórka z rozrywki. Grający główne role Eliú Armas i Fernando Moreno może i są niezdarni, ale dzięki temu bardziej autentyczni."
Wszystko zostanie w rodzinie (2010),9,"""Wszystko zostanie w rodzinie"" to podręcznikowy przykład kina skandynawskiego. Znajdziecie tu wszystko, z czego znani są twórcy filmowi z Północy: dysfunkcjonalne rodziny, trudne problemy i dylematy oraz czarny, absurdalny humor.  Podobnie jak w poprzednim filmie – ""Męska robota"", pokazywanym na Warszawskim Festiwalu Filmowym 3 lata temu – tak i tym razem bohaterem jest mężczyzna, który zrobi wszystko, by ratować swoją rodzinę. Choć tym razem potrzeba ratunku jest tylko w jego głowie, przynajmniej na początku.  Wszystko zaczyna się od informacji, iż jego była żona zmarła. Z Danii przybywa córka, której od czasu odejścia żony bohater nie widział ani razu. Dziewczyna szybko nawiązuje kontakt ze swoim bratem. Rodzeństwo zaczyna być bardzo blisko ze sobą, zbyt blisko, jak sądzi ojciec. Jego zachowanie staje się coraz bardziej dziwaczne, histeryczne, nieprzewidywalne. Im silniej stara się rozdzielić rodzeństwo, tym bardziej ci lgną do siebie. W ten sposób zupełnie niechcący stworzył samospełniające się proroctwo.  Aleksi Salmenperä – jeśli jeszcze nie znaliście tego reżysera, to najwyższa pora, byście go poznali. Finom wyrósł prawdziwy mistrz czarnego humoru, który z uśmiechem na twarzy opowiada o największych ludzkich tragediach. Dla głównego bohatera świat rzeczywiście się rozpada. Nigdy nie był zbyt wylewny uczuciowo, lecz syn – nawet jeśli nie potrafił mu tego pokazać – był dla niego najważniejszy. A teraz go traci i to dla córki, którą oddał w ręce niestabilnej emocjonalnie byłej. Nie potrafi spokojnie zaakceptować, jak jego świat obraca się w proch. I nawet jeśli swoim zachowaniem przyspiesza nieuniknione, to nie potrafi się powstrzymać.  We ""Wszystko zostanie w rodzinie"" aż kipi od negatywnych emocji: bólu zdrady, porzucenia, niezrozumienia. A jednak widz co chwilę wybuchać będzie śmiechem. To sztuka, której w Polsce nie udało się jeszcze opanować. Na szczęście są Finowie. Obraz Salmenpery z całą pewnością można zaliczyć do najciekawszych na 26. Warszawskim Festiwalu Filmowym."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
7 dni (2010),9,"Temat zemsty w kinie został niemal całkowicie zawłaszczony przez filmy sensacyjne i ""torture porn"". Ich monopol sprawia, że całkiem zasadnym pytaniem jest: czy w ogóle można jeszcze o zemście mówić inaczej. Okazuje się jednak, że można. Udowadnia to ponad wszelką wątpliwość Daniel Grou w swoim kinowym debiucie ""7 dni"".  Bruno Hamel jest doskonałym chirurgiem. Ma żonę i córkę, która jest jego oczkiem w głowie. Ich życie płynie spokojnie. Wszystko się zmienia dwa tygodnie przed urodzinami córki. Dziewczynka jak zwykle wychodzi do szkoły, lecz tym razem nie wraca. Poszukiwania szybko doprowadzają do odnalezienia jej zmaltretowanych zwłok. Dziewczynka została brutalnie pobita i zgwałcona, a potem zamordowana. Kiedy Bruno widzi ciało córki, jego świat roztrzaskuje się w drobny mak. Pozostaje mu już tylko zemsta, do której planowania zabiera się prawie natychmiast. Podejrzany zostaje  zatrzymany wkrótce po całym zajściu, proces wydaje się  formalnością, lecz Bruno szykuje coś innego. Porywa pedofila i zamyka go w leżącej na uboczu chatce, gdzie zamierza go torturować. Siódmego dnia – dnia urodzin córki – Bruno chce go zamordować.  Tak oto rozpoczyna się dramat, który rozgrywać się będzie na kilku poziomach jednocześnie. To dramat torturowanego, pełen fizycznego i psychicznego bólu, który chwilami jest tak trudny do zniesienia, że mężczyzna zrobi wszystko, by wymusić szybszą śmierć. To także dramat torturującego porwanego przez falę wszechogarniającego poczucia winy, z którego rodzi się ślepa i bezmyślna zemsta. Jednak im bardziej poddaje się tym impulsom, tym mniej jest w nim z ofiary, a coraz więcej z oprawcy. To wreszcie dramat inspektora policji, który sam niedawno stracił żonę i który noc w noc ogląda scenę jej śmierci. Jego ból wciąż jest świeży, ale mimo to wie, jaką katastrofą może okazać się zemsta.  Jeśli ktoś wybiera się na ""7 dni"" z myślą, że obejrzy kolejny ""Hostel"" czy ""Piłę"", tego czeka spore rozczarowanie. Bo choć Grou nie unika pokazywania przemocy, to zarazem wcale nią nie epatuje. Przemoc nie jest w ""7 dniach"" rozrywką, lecz elementem studium procesu zemsty. Ku mojemu zdumieniu studium to okazało się niezwykle trafne i prawdziwe, a zarazem nie ma w nim ani krzty psychologicznego wykładu, co jest normą w produkcjach amerykańskich. Szczególnie udanie został na ekranie ukazany proces rewiktymizacji. To rzecz, którą z boku jest bardzo trudno zrozumieć: jak ofiara straszliwej zbrodni może sama stać się zbrodniarzem. Taką ofiarą-sprawcą jest gwałciciel, ale ponieważ jest to dla nas postać w gruncie rzeczy anonimowa, nie robi to większego wrażenia i łatwo uznać to za typową wymówkę. Co innego Bruno. Jego ból poznamy dogłębnie, zanim zobaczymy, jak atakuje kobietę – matkę innej zamordowanej dziewczynki. Zmusza ją do przypomnienia sobie przeszłości, używa wobec niej przemocy, za co usłyszy najgorsze słowa, jakie ktoś mógł do niego skierować: Zabiłeś moją córkę po raz drugi.  Jestem pewien, że ""7 dni"" okaże się jednym z najlepszych filmów prezentowanych na 26. Warszawskim Festiwalu Filmowym."
Krzyczący mężczyzna (2010),7,"Cóż, tego należało się spodziewać. Teraz nawet w Czadzie robią lepsze filmy niż w Polsce. Jasne, że poziom produkcji znad Wisły nie jest zbyt wysoki, ale to smutne, że nawet kraje, które z kinem normalnie się nam nie kojarzą, biją nas na głowę. Na usprawiedliwienie można tylko podać fakt, że Czad miał przy tym filmie wsparcie Francji i Belgii.  Film zaczyna się jak typowy dramat obyczajowy. Adam od lat pracuje w hotelu jako osoba odpowiedzialna za basen i pływających w nim gości. Ta praca to całe jego życie. Kiedy hotel zmienia właściciela, następują poważne przetasowania na stanowiskach. Jedni tracą pracę, inni zostają przeniesieni. Adam zostaje odźwiernym przy bramie wjazdowej na teren hotelowego kompleksu. Miejsce na basenie przejmuje jego syn Abdel. Adam nie potrafi pogodzić się z zaistniałą sytuacją. Zamiast patrzeć z dumą na syna, który przejmuje fach po ojcu, widzi w nim rywala. To zgorzknienie całkowicie go zaślepi i sprawi, że rodzinę dotknie straszliwa tragedia.  ""Krzyczący mężczyzna"" to film podstępny. Mami nas spokojną narracją i cichym bohaterem. Nawet jego osobisty dramat rozgrywa się niemrawo, bez histerycznej ekspresji uczuć. To usypia czujność widza. A tymczasem zagrożenie narasta. Niczym w ""Bolero"" Ravela to, co naprawdę istotne (w filmie: wojna domowa) jest z początku prawie niezauważalne. Temat przewodni nabiera jednak z każdą minutą mocy, aż staje się wszechogarniającą zawieruchą. Kiedy wojna dotrze na próg domostwa Adama, kiedy poczuje jej okrutny dotyk na swoich skroniach, Adam zrozumie swą małostkowość i marność tego, o co tak zaciekle walczył. W szerszym planie istnienia jego praca na hotelowym basenie, ba, nawet sam hotel, nie ma większego znaczenia.  Mahamat-Saleh Haroun to nazwisko, które zapewne znane jest fanom artystycznego kina. W końcu jest on autorem ""Suszy"". Mam nadzieję, że wraz z ""Krzyczącym mężczyzną"" szansę dadzą mu także widzowie mniej obeznani z kinem. W tej prostej historii kryje się bowiem potężny ładunek emocjonalny i intelektualny. Jest to jeden z tych filmów, które nie tylko zachęcają, lecz wręcz wywołują głębszą refleksję nad tym, co naprawdę liczy się w naszym życiu."
The Singularity is Near (2010),6,"Raymond Kurzweil jest niezmordowany w promowaniu swojej koncepcji przyszłości. Napisał już książkę, zrealizował serial, pojawia się tu i tam i pomiędzy, a wszystko po to, by przekonać nas, że w 2045 roku osobliwość technologiczna stanie się faktem dokonanym. Temu samemu celowi służy także ""The Singularity Is Near"".  Kurzweil zebrał w tym filmie grupę czołowych wynalazców, znawców od najnowszych technologii, futurologów itp. w rozmowach z nimi stara się zaprezentować swą wizję niedalekiej przyszłości. Żeby jeszcze bardziej ułatwić nam zrozumienie przesłania, pomiędzy wypowiedzi naukowców i specjalistów wplótł pseudofabularną historię będącą wizją tego, jak wyglądać będzie świat w 2045 roku.  Koncepcja Kurzweila jest z całą pewnością interesująca. Wychodząc od prawa Moore'a, Kurzweil postuluje, iż zmiany technologiczne w świecie przyspieszają w sposób wykładniczy. Dlatego też przez wieki postęp był niewielki, lecz teraz zmiany następują w ekspresowym tempie, a to nie koniec. Już wkrótce zmiany przekroczą możliwości pojmowania współczesnego człowieka. Technologia i biologia zaczną scalać się w jedno, a sztuczna inteligencja nabierze pełnej autonomii i osiągnie status identyczny do człowieka.  Oczywiście jak każda rzecz mająca zachęcić potencjalnych wyznawców, ""The Singularity Is Near"" jest kolorowym obrazkiem, w którym wszystko wygląda pięknie, prosto i logicznie. Wszystkie wypowiedzi, jakie w filmie się znalazły, zdają się potwierdzać tezy Kurzweila. Jednak jego koncepcja ma wielu przeciwników. Nikt z nich nie znalazł się w tym dokumencie. Jednostronność dzieła i jego jawnie propagandowy charakter mogą wielu zniechęcić.  Osobiście ostrzegałbym przed zbyt pochopnym przyswajaniem ""faktów"" podanych w filmie. Lepiej traktować go jako czystą rozrywkę, czyli sympatyczną powiastkę o tym, co być może nastąpi. Takie podejście ułatwiają zresztą sami twórcy, którzy zrobili wszystko, by film był łatwy w odbiorze i atrakcyjny dla szerokiego, niezaznajomionego z tematem widza.  "
Morderca z kamerą (2010),7,"Film Roberta Adriana-Pejo zaczyna się jak obyczajowy obrazek z życia ustawionych trzydziestolatków. Sonja (Dorka Gryllus) i Thomas (Merab Ninidze) kończą właśnie urządzać swój wymarzony dom nad jeziorem. Zbliżające się święta wielkanocne spędzą w nim wspólnie ze znajomymi Thomasa – Heinrichem (Andreas Lust) i Evą (Ursina Lardi). Spotkanie, które miało być wypełnione piciem winka i pogaduchami,  zamienia się, niestety, w weekend grozy. W pobliżu grasuje bowiem morderca dzieci. Nakręcony przez niego filmik, w którym małoletnie ofiary uciekają polną dróżką, można obejrzeć w Internecie.  Poniższy opis zapowiada krwawy horror w stylu ""ręka, noga, mózg na ścianie"". Adrian-Pejo zwodzi jednak widzów. Napięcie budowane jest tutaj wyłącznie za pomocą kameralnych scen dialogowych. Z nich dowiadujemy się m.in., że Thomas i Eva byli kiedyś ze sobą związani i (najprawdopodobniej) wciąż coś do siebie czują. Wszyscy bohaterowie mają jakieś tajemnice, które w miarę upływu czasu będą wypływać na wierzch jak zwłoki ofiar. Najwięcej do ukrycia ma chyba Heinrich – znika wieczorami, zaczepia córki sąsiada, lubuje się w oglądaniu snuff movies (filmów przedstawiających prawdziwe egzekucje ludzi). Czy to on jest mordercą z kamerą? Aby poznać odpowiedź na to pytanie, warto poczekać do ostatniej sceny filmu.  Całość przywodzi na myśl thrillery Romana Polańskiego w stylu ""Matni"", ""Śmierci i dziewczyny"" oraz niedawnego ""Autora Widmo"". Domek na odludziu, zamknięci w nim ludzie i gęstniejąca z minuty na minutę atmosfera od zawsze stanowiły elementy celuloidowych układanek polskiego mistrza.  Adrian-Pejo nie jest aż tak wirtuozem dramaturgii i z pewnością brakuje mu ironii. Potrafi jednak stworzyć wiarygodne portrety psychologiczne, a potem z powodzeniem umieścić je w intrydze. Nie rezygnuje przy okazji ze zmierzenia się z wątpliwościami trapiącymi osoby w średnim wieku (kariera, dzieci, życiowa stabilizacja – czy można to wszystko połączyć?).  Mordercą z kamerą okazuje się ostatecznie sam reżyser. Uśmierca bowiem złudzenia swoich bohaterów i nie pozwala im wyrwać się z koszmarnego snu, który im zgotował. Widzowie są w trochę lepszej sytuacji. Zawsze mogą zabrać kurtkę i wyjść z sali kinowej. "
Trzecia gwiazda (2010),8,"Powraca moda na filmy o umieraniu. A ponieważ nie ma żadnych nowych spektakularnych epidemii (jak AIDS, które pod koniec lat 80. i 90. zdominowało tematykę), powrócono do starego, dobrego raka. Ta choroba zawsze gwarantuje dużo wzruszeń i łez i jest bardzo wdzięczna do portretowania ludzkich relacji. Nie powinno więc dziwić, że właśnie o umierającym na raka opowiada Hattie Dalton w swoim pełnometrażowym debiucie reżyserskim.  Reżyserka prezentuje nam sprawdzony zestaw. Mamy zatem wciąż młodego mężczyznę, którego życie właśnie dobiega końca. Mamy kumpli, z którymi wyrusza na ostatnią wycieczkę. Jest obowiązkowa dawka humoru, wspominek i gorzkich rozliczeń. Na końcu zaś będzie prośba, którą nie sposób spełnić, której spełnienia nie sposób odmówić.  Wszystko w tym filmie jest przewidywalne i wtórne. Jednak jego ocena będzie w dużej mierze zależeć od poziomu cynizmu widzów. Jeśli jest wysoki, wtedy ""Trzecia gwiazda"" zostanie odrzucona jako ponura i niesmaczna gra na ludzkich emocjach. Nic tak przecież nie wzrusza, jak widok umierającej osoby, zwłaszcza jeśli jest sympatyczna i otoczona przez równie fajnych przyjaciół. Przy niskim poziomie cynizmu doceni się wrażliwość reżyserki, delikatność w prezentacji bohaterów i emocjonalną autentyczność, która umożliwi prawdziwe, a nie wymuszone wzruszenie.  Niezależnie od powyższego Dalton należą się pochwały za to, jak przygotowała cały film. Duże wrażenie wywołują zdjęcia, przez które Dalton przekazuje widzom doświadczenia głównego bohatera. Reżyserka całkiem sprawnie poradziła sobie z poprowadzeniem aktorów. Benedict Cumberbatch, który święci teraz w Wielkiej Brytanii triumfy jako nowy Sherlock Holmes w serialu telewizyjnym, stworzył postać wyrazistą w swoim cierpieniu i bólu świadomości, że koniec jest tuż-tuż. Towarzyszący mu Tom Burke, JJ Feild i Adam Robertson są solidnym wsparciem i nadają całej opowieści ton wymuszonej beztroski i niemego przerażenia. Nawet Hugh Bonneville ma całkiem zabawny komediowy epizod. Pochwała należy się także autorowi scenariusza, który wypełnił opowieść barwnymi postaciami drugo- i trzecioplanowymi (chłopiec z anielskimi skrzydłami, sprzedawca biletów na prom).  W sumie, choć ""Trzecia gwiazda"" niczym nas nie zaskoczy, to jednak dzięki solidnemu scenariuszowi, reżyserii i udanej grze aktorskiej bawi, wzrusza i porusza."
Włóczykij (2010),6,"Największą wartością konserwatywnych społeczności jest bezpieczeństwo, jakie zapewniają swoim członkom. Wystarczy tylko dokładnie przestrzegać przepisów godnego postępowania, a wszystko będzie dobrze. Ortodoksja jest zatem przystanią dla tych, którym brak siły, by samodzielnie stawiać czoła światu i wolą podążać drogą wytyczoną przez innych.  Jednak czasem oferowane bezpieczeństwo nie wystarcza, może się bowiem okazać tylko pozorem, placebo. Boleśnie przekonuje się o tym Izaak. W domu słyszy ojca krzyczącego przez sen. Trapi go mroczna przeszłość, o której milczy przed Izaakiem. Przed tą przeszłością ojciec Izaaka uciekł właśnie w ortodoksję i za dnia funkcjonuje prawidłowo, lecz nad snem nie zawsze ma kontrolę.  Podobne rzeczy zaczynają dziać się z Izaakiem. Ból związany z kamicą nerkową nie daje mu spokoju. Do tego dochodzi problem z ukrwieniem jąder, przez co chłopak może okazać się bezpłodny. Na domiar złego wciąż jest kawalerem, choć wszyscy jego znajomi już dawno się pożenili. W takich warunkach zupełnie zrozumiałe jest napięcie emocjonalne. Jednak Izaak na zewnątrz jawi się jako młody, cichy mężczyzna. Zbyt cichy. Wyrazem jego niepokojów są bezcelowe wędrówki po mieście, a jedyne nerwy, na które sobie pozwala, wywołane są zbyt ciasnymi butami. Dla niego ortodoksyjne nakazy i zakazy, jasno wytyczona droga, okazują się niewystarczające. Kiedy nie będzie już w stanie wytrzymać, symbolicznie odrzuci drogę ojca i w nowych szatach pójdzie za głosem wewnętrznych impulsów. Bezdroża świata przerażą go jednak jeszcze bardziej...  ""Włóczykij"" to kino skromne i skupione. Więcej mówi się tutaj o bohaterach obrazami niż słowami. Ma to swoje dobre i złe strony. Wadą jest dość duża teatralność. Sama postać bohatera jest znacząco odrealniona, przywodzi na myśl raczej filmy o zombie niż dramaty obyczajowe. Dużym plusem są za to zdjęcia Shaia Goldmana. Szczególne wrażenie robią ujęcia jadalni i rodziny Izaaka przy stole. Ta pustka i surowość otoczenia mówią wszystko, co powinniśmy wiedzieć o sytuacji bohaterów. Stopień wyparcia i przemilczenia jest tu tak wysoki, że biel strojów i ścian niemal iskrzy od ukrytych znaczeń. Jest to dobry punkt wyjścia dla zrozumienie tego, co reżyser zaserwował widzom w scenie kulminacyjnej.  Film razi sztucznością, lecz widać w nim potencjał. Jeśli Goldman wykorzysta swoje twórcze pokłady, kolejne jego obrazy mogą być o wiele bardziej interesujące."
Imperialiści są wśród nas! (2010),7,"W latach 90. kino niezależne przeżyło swój największych rozkwit komercyjny. Twórcami zainteresowały się wielkie wytwórnie, co niestety źle odbiło się na całym nurcie. Na początku XXI wieku studia zaczęły się z niego wycofywać. Dzięki temu mógł powstać taki film, jak ""Imperialiści są wśród nas!"". To powrót do korzeni kina niezależnego, choć reżyserka daleka jest od naiwnego akceptowania nurtu bez zastrzeżeń i nie boi się krytykować tego, co uznaje za przesadę.  Obraz Zeiny Durry przywodzi na myśl filmy Andy'ego Warhola i jemu podobnych. Oto oglądamy scenki rodzajowe, których bohaterami są barwne postaci nowojorskiej bohemy. Mamy więc artystkę konceptualną, która robi, na przykład, portrety arabskich kobiet w bardzo prorodzinnych pozach, ale daje im karabiny do rąk. Mamy supermodelkę, która upija się w klubie na zapleczu chińczyka, do którego wstęp mają tylko nieliczni. Na drugim planie mamy artystę, któremu partnerki wybiera pies i tancerkę, która próbuje stworzyć nowy nurt tańca nowoczesnego. Durra patrzy na ten świat z ironicznym dystansem i zawoalowaną krytyką. Lubi swoich bohaterów, a jednocześnie ukazuje ich egzystencję jako pustą i pozbawioną wagi w świecie, w którym ludzie znikają z powodów politycznych.  Filmy Durry przywodzi także na myśl kino niezależne lat 80. i początku 90., które bardziej aktywnie włączało się w dyskusję na aktualne tematy. ""Imperialiści są wśród nas!"" pokazuje sytuację, w jakiej znajdują się współcześnie Arabowie. Każde ich działanie definiowane jest przez pryzmat potencjalnego ataku terrorystycznego. Zwykła atrapa broni i projekt artystyczny może być uznany za przykrywkę dla komórki wrogiej USA. Każda nowa osoba w ich otoczeniu to potencjalnie agent CIA lub Mossadu. Do tego dochodzą kulturowe obostrzenia wciąż silne w arabskiej diasporze, które sprawiają, że nie zawsze w krajach takich jak Stany jest się im łatwo odnaleźć.  Zeina Durra z łatwością żongluje poważnymi tematami i scenami komediowymi. Dzięki temu ""Imperialiści są wśród nas!"" można spokojnie potraktować jako dobrze skrojoną rozrywkę. Śmiechu z całą pewnością nie zabraknie. A jeśli ktoś będzie się chciał zastanowić głębiej nad tym, co zobaczył, to odkryje, że nie jest to tak pusty film, jakby się mogło na pierwszy rzut wydawać. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Lincz (2010),4,"Józef K., człowiek o wielu twarzach, zyskuje ich w ""Linczu"" jeszcze więcej. To zwykle szczere twarzyczki, a niekiedy gęby jak spuchnięte pięści. Mieleni w trybach machiny sądowniczej bohaterowie czekają na wyrok, który w ich przekonaniu w ogóle nie powinien zapaść. Tyle że polskie kino ma z Kafką niewiele wspólnego, więc na ekran przenosi tylko te historie, w których karę zawsze poprzedza wina. Wydarzyło się naprawdę: zastraszeni przez podstarzałego recydywistę mieszkańcy małej wsi Włodowo na Mazurach dokonali tytułowego linczu. Niedobry Zaranek bił, kradł i straszył. Miarka się przebrała.  Film uhonorowano głównym laurem na festiwalu debiutów w Koszalinie. I po raz kolejny jest to nagroda, która podaje w wątpliwość sens pracy kapituły. O ile jednak poprzednich zwycięzców, ""Chaos"" Xawerego Żuławskiego, ""Środę, czwartek rano"" Grzegorza Packa, a nawet, przy odrobinie wyrozumiałości, ""Galerianki"" Katarzyny Rosłaniec, można określić mianem filmów, o tyle w przypadku ""Linczu"" sprawa robi się skomplikowana. Utwór Krzysztofa Łukaszewicza to brakujące ogniwo pomiędzy kinem a telewizyjnym formatem w rodzaju ""W11"". Nie mogąc wypracować autonomicznego języka, autor sięga po klisze estetyczne rodem z amerykańskich sensacyjniaków i to sprzed dwóch dekad. Komu do myślenia nie da ""wizja"", czyli kręcone na zasadzie ""zróbmy to jak Marcin Skorsizi"" sceny brutalnych napaści, policyjnych interwencji i więziennych rozrywek, tego na trop naprowadzi fonia. Na ścieżce dźwiękowej znajdziemy chyba wszystko – od pompatycznych kompozycji przywodzących na myśl Hansa Zimmera, przez melancholijne impresje, kojarzące się z wczesnymi filmami Michaela Manna, po tradycyjnie polskie ""smyki goryczy"" i cherlawe, łkające pianino.  Niedługo obraz wejdzie do normalnej dystrybucji i będzie po zabawie. Zanim jednak oblepi się go w mediach ""przeszywającymi zapisami zbrodni"", ""drapieżnym realizmem"" i tym podobnymi farmazonami, warto zwrócić uwagę również na to, że to pięćset siedemdziesiąty czwarty utwór, w którym czarne jest czarne, białe – białe, pijane bije, a trzeźwe cierpliwie znosi razy. Wpisana w większość historii ""z pierwszych stron gazet"" ambiwalencja nie wybrzmiewa tu ani przez moment. Kryształowi wieśniacy grzęzną w bagnie, prokurator to nie wart funta kłaków dorobkiewicz, ospałe siły policyjne rekrutowane są z nieudaczników albo etosowców, którzy wcześniej czy później zapłacą za uczciwość, a idealistyczna pani adwokat nosi się szykownie i generalnie wie, o co toczy się gra. Gwiazdą wieczoru jest oczywiście brawurowo zagrany przez Wiesława Komasę zbir. Jego Zaranek to chyba największa klisza. Joker z ""Mrocznego rycerza""? Jack Nicholson z ""Czarownic z Eastwick""? Prawie. Demon na pół gwizdka, który nie pasuje do reszty filmu jeszcze bardziej niż Jarmuschowska z ducha scena, gdy zły przedstawiciel Systemu nie może odpalić papierosa. ""Prawie"" robi wielką różnicę.  "
Historia jednego dnia (2009),2,"Jest tylko jedna grupa ludzi, której mogę z czystym sumieniem polecić ""Historię jednego dnia"". To cierpiący na bezsenność. Jest duże prawdopodobieństwo, że jeszcze w trakcie seansu zmorzy Was sen.  Film miał być zapewne poematem, pochwałą prostoty, sonetem na cześć codzienności. Niestety, wyszedł z tego niedorobiony dokument podróżniczy, który męczy obrazami pozbawionymi jakiegokolwiek głębszego sensu. Oto jesteśmy świadkami scenek rodzajowych typowych w każdym miejscu na ziemi: czas pracy, uroczystości związane z życiem i śmiercią, czas zabawy. Tu ktoś naprawia sieć, tam przycina włosy, jeszcze gdzie indziej ktoś zanuci ludową przyśpiewkę. I tak przez półtorej godziny.  Jeszcze na początku można było mieć nadzieję, że coś z tego wszystkiego wyniknie, że Rosana Matecki nie zostawi nas na lodzie. Jednak szybko staje się jasne, że reżyserka z premedytacją pozbawia obrazy kontekstu sytuacyjnego, wierząc, że obrazy przemówią same. Cóż w wielu produkcjach tak się rzeczywiście dzieje, tutaj jednak nie. Jedyna wartość ""Historii jednego dnia"" jest taka, że pozwala docenić telewizyjnego lektora/narratora.  Przez cały film myślałem, że jego wartość znacznie by wzrosła, gdyby tylko dodano do niego głos Krystyny Czubówny. Wydawać by się mogło, że łagodny, monotonny głos, który opisuje to, co przecież i tak widzimy na ekranie, to bezsens. Tymczasem ""Historia jednego dnia"" usunięciem lektora udowadnia, że w większości dokumentów jest to element niezbędny.  ""Historię jednego dnia"" warto jednak obejrzeć, jeśli chce się czegoś dowiedzieć o sztuce kręcenia filmów. Jest to bowiem znakomita lekcja poglądowa pokazująca, że to, co dobrze wygląda w głowie twórcy, nie zawsze przekłada się na dobry film. Może tak być nawet wtedy, kiedy reżyser nakręci dokładnie taki obraz, jaki sobie wymarzył. Taśma filmowa zniesie wiele, ale jest zarazem surowym sędzią, od którego wyroków nie ma odwołania. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Syn Babilonu (2009),7,"Saddam Husajn przez wiele lat swoich rządów dał się mocno we znaki Irakijczykom. Szczególnie tym, którzy sprzeciwiali się Partii Baas albo jak Kurdowie domagali się dla siebie niepodległości. Rozliczenie tego okresu wciąż się nie rozpoczęło, w dużej mierze z powodu obecności amerykańskich sił okupacyjnych (Saddam to drań, ale Amerykanie to świnie – powie jeden z bohaterów filmu ""Syn Babilonu"").  Akcja filmu rozgrywa się w 2003 roku. Siły koalicyjne pod byle pretekstem wkroczyły do Iraku i zdetronizowały Husajna. Na świat zaczęły wychodzić sprawy, o których do niedawna tylko szeptano. W całym Iraku odkrywane są masowe groby, w których kopano zamordowanych więźniów politycznych. Makabryczną drogę przez świat zgliszczy i roztrzaskanych nadziei odbędą bohaterowie filmu: Kurdyjka, matka uwięzionego przed laty syna oraz jej wnuczek. Liczą, że ich ojciec żyje, że po upadku Saddama opuścił więzienie.  Jak zachować się w obliczu niewysłowionej tragedii? Reżyser uznał, że konieczna jest pokora i prostota. I miał rację. Po co wydziwiać, kiedy najzwyklejszy obraz może naprawdę wiele pokazać. Wystarczy tylko odpowiednia konstrukcja bohaterów i skontrastowane z nimi zdjęcia. W ten sposób tylko przez spotkanie głównej bohaterki z pewnym mężczyzną z Nasarijji, udało się reżyserowi przekazać ból tragedii Kurdów, którzy byli masakrowani za swój opór przeciwko władzy, a którzy dziś muszą nauczyć się przebaczenia, jeśli chcą dalej żyć w pokoju. Finałowa sekwencja, choć gorzka i pełna cierpienia, ma też oczyszczających charakter. Autor stopniowo buduje coraz większe napięcie emocjonalne. Tak jak bohaterowie z coraz większą desperacją szukają zaginionego, tak widzowie z coraz większym niepokojem obserwują grupki żałobników i informacje o kolejnych masowych grobach. Wszyscy więc potrzebujemy te emocje uwolnić, nawet jeśli miałby to być płacz.  ""Syn Babilonu"" to przykład na to, jak prosta historia może stać się wyrazistym przekaźnikiem emocji. Jednak film budzi u mnie mieszane uczucia. Mam wrażenie, że kryje się za nim propagandowa myśl, a nawet kilka. Po pierwsze siły koalicyjne są tu bardzo łagodnie potraktowane. Niby są pod ich adresem wyrzekane gorzkie słowa, ale na ekranie nie robią oni w zasadzie nic złego (choć czasem ich działania utrudniają życie szarym obywatelom). Po drugie film zdaje się być zawoalowaną namową do utrzymania jedności Iraku, co moim zdaniem nie do końca ma rację bytu, a już w szczególności w zrelacjonowanej historii niedawnych masakr. Przebaczenie przebaczeniem, ale jedność kraju to zupełnie inna para kaloszy.  "
Dzieciństwo (2010),7,"Kiedy twój ojciec to łachudra, złodziej, oszust, kobieciarz, a do tego pijak i brutal, to jakie życie czeka ciebie? Raczej mało ciekawe, a już prawie na pewni mało szczęśliwe. Zmienić to może tylko tragedia i duch próbujący odkupić swe winy. Tylko kto może liczyć na tak szczęśliwy splot okoliczności? Mało kto. A zatem czym jest szczęście? I gdzie go szukać? Oto pytania, które w swoim nowym filmie stawia Carlos Carrera, autor ""Zbrodni ojca Amaro"".  Bohaterami filmu jest rodzina Niebla. Basilio jest złodziejem, przez co życie całej rodziny osadzone jest na chwiejnych podstawach. Żyją na walizkach, w pustostanach, zawsze gotowi wynieść się, gdyby sytuacja robi się gorąca. Sofía to pełna temperamentu ""prawie żona"" Basilia. Bardzo pragnie mieć go tylko dla siebie i za wszelką cenę chce doprowadzić do ślubu, jakby to mogło powstrzymać zdrady i rozpustę. Ich synowie Francisco i Damasco poszli właśnie do nowej szkoły, gdzie znajdą nowych przyjaciół, ale i wrogów, którzy mocno skomplikują im życie. Francisco uczy się brutalności i zadziorności, obserwując ojca, którego z każdym kolejnym dniem szanuje coraz mniej. Z kolei Damasco jest zbyt wrażliwy, przez co jego życie sprowadza się do chronicznego strachu. Chłopak zamyka się w swoim własnym świecie i to właśnie głównie przez niego następuje manifestacja sił paranormalnych.  ""Dzieciństwo"" to ponura wizja rodziny, w której chaos jest na porządku dziennym, a bierność matki ""dla dobra dzieci"", staje się największym grzechem. W takim świecie tylko opatrzność (albo duch-stróż) może ocalić dzieci przed zagubieniem swego ""ja"", a refleksja na temat błędów pojawia się wyłącznie w obliczu śmiertelnego zagrożenia. Carrera krytykuje kulturę macho, choć robi to nie wprost. Żadna z postaci nie jawi się na wskroś zła. Jednak u Carrery macho nie jest wcale mężczyzną silny, samcem alfa. To raczej mężczyzna potrafiący wykorzystać czystą siłę, za którą jednak kryją się wielkie słabości.  Carrera spuszcza zresztą zimny prysznic na całe meksykańskie społeczeństwo. Dostało się, jak zwykle, kościołowi, który jest tu organizacją kanibalistyczną. Dostało się też klasie średniej, która jest słaba, równie przeżarta zepsuciem co biedota, ale ukrywające swe wynaturzenia za murami lepszych domostw. Diagnoza reżysera może jest i słuszna, ale w filmie brak jest nawet próby podpowiedzenia, jak można by tę sytuację zmienić.  "
Pogorzelisko (2010),8,"Nie ma bardziej przerażających historii niż konflikty wewnątrzpaństwowe, wojny domowe, gdzie sąsiad staje przeciwko sąsiadowi. W takich warunkach tragedie namnażają się, jak wirusy, a cierpienia, jakich dostarczają, przenoszą się na kolejne pokolenia. Tak stało się z Libanem, kiedyś perłą Bliskiego Wschodu, dziś pogorzeliskiem, pełnym broczących krwią ran.  Nawal Marwan pochodziła z chrześcijańskiej rodziny mieszkającej na południu Libanu. Popełniła mezalians i zakochała się w palestyńskim uchodźcy. Jej ukochany został zabity, ona ledwo uniknęła śmierci. Ta miłość, jak w antycznej tragedii, stała się początkiem drogi przez piekło. Już wkrótce bowiem Liban zamienił się w arenę zmagań wojennych, a Nawal, szukając swego zaginionego syna, trafia w sam środek zdarzeń.  O swoim losie kobieta milczała przez wiele, wiele lat. Dwójka jej dzieci, bliźnięta Jeanne i Simon, zostanie zmuszona do odkrywania prawdy o matce, kiedy ta zostanie złożona do grobu, a oni pozostaną z zaskakującym testamentem do wykonania. Dla nich również będzie to podróż przez piekło, która przekreśli wszystko, co wiedzą o sobie i swoim życiu. Choć dotknie ich ledwie echo cierpień matki, z trudem wytrzymają świadomość prawdy. Ta bowiem boli. O wyzwoleniu nie ma mowy, no chyba że jest się trupem.  Denis Villeneuve pozytywnie zaskoczył mnie tym filmem. Tragedia, o której opowiada byłaby szokująca nawet w telenoweli, w kinie robi zaś piorunujące wrażenie, zwłaszcza kiedy zostaje tak opowiedziana. ""Pogorzelisko"" jest jak przekładaniec. Na przemian pojawiają się fragmenty historii Nawal i jej dzieci. Powoli, krok po kroku odkrywamy bezmiar bólu, krzywdy i tęsknoty. Villeneuve tak sprytnie wszystko prezentuje, że widz z trudem może pozostać obojętny na rozgrywającą się na jego oczach tragedię. Do tego wszystkiego narracja reżysera jest dość chłodna, bezosobowa, co jeszcze bardziej eksponuje ból bohaterów.  Na szczególne uznanie zasługuje Lubna Azabal, którą mogliśmy oglądać czy to w ""Exils"" czy w ""Paradise Now"". U Villeneuve'a gra głównie twarzą, ale za to jak! Te skupione, wypełnione tęsknotą oczy przewiercają widza na wylot. Mocna kreacja w bardzo dobrze napisanej roli. Brawo.  "
Mrówkojad (2010),6,"Życie pisze najlepsze scenariusze – twierdzi stare porzekadło. Jednak twórcy życiu nie wierzą i prawdziwe historie zawsze starają się ulepszyć. Tak właśnie postąpił Kitao Sakurai w ""Mrówkojadzie"".  Film zainspirowany jest życiem i przyjaźnią Larry'ego Lewisa Jr. i Darrena Brancha, którzy są znajomymi reżysera. Co więcej, Larry i Darren zagrali w ""Mrówkojadzie"" i to samych siebie. A raczej swoje fikcyjne wersje, gdyż tylko część filmu odpowiada prawdzie. Druga część to już twórczość wolna samego reżysera, nie mająca nic wspólnego z rzeczywistością. Widzowi bardzo łatwo przyjdzie oddzielić jedną część od drugiej, bo to właśnie ta pierwsza jest o wiele ciekawsza.  Larry przedstawi się nam sam, wykorzystując do tego spotkanie anonimowych alkoholików. Uczęszcza na nie nieprzypadkowo, jest w końcu pijakiem, który, kiedy  idzie w cug, to nie przestaje przez całe dni i tygodnie. Jednak Larry, którego poznajemy, ma swoje życie pod kontrolą: spaceruje, prowadzi biznes i pilnuje się, by nie sięgnąć po kieliszek. Pewnego dnia zaintrygowany docierającymi do niego odgłosami (jest bowiem niewidomy) przystanie, i tak spotka Darrena, instruktora jujitsu.  ""Mrówkojad"" w większości składa się ze scenek rodzajowych. Dzięki nim możemy podpatrzeć życie bohaterów. Sakurai stosuje różne zdjęciowe i montażowe sztuczki, którym zawdzięczamy zmiany perspektywy i spoglądanie na wydarzenia przez pryzmat osobistego doświadczania zdarzeń (jak zaciemniony obraz i tylko głos dochodzący z offu w miejscach, w których patrzymy na świat niewidzącymi oczami Larry'ego).  Przez długi czas niewiele się w filmie dzieje, ale wcale nie musi. Jako strumień doświadczeń sprawdza się wystarczająco dobrze. Niestety Sakurai poddał się terrorowi standardowej narracji i ugiął się pod koniecznością posiadania przez film jakiejś ""historii"". Dodał zatem wątek Dariusza Szopy (w którego sam się wcielił) i sprawił, że w pewnym momencie Larry i Darren przestali być sobą, a stali się swoimi wymyślonymi alter ego. W ten sposób Sakurai mógł wprowadzić kryminalną intrygę, przez co sam ""Mrówkojad"" stał się klasyczną opowieścią o zemście. Z tego też powodu dziwi udział filmu w konkursie Wolny Duch, skoro duch historii został tak jawnie zniewolony.  "
Psy w kosmosie (1986),6,"Film Richarda Lowensteina powinni zobaczyć przede wszystkim fani Michaela Hutchence'a. Lider grupy INXS wciela się tutaj w postać punkowca Sama, którego grzeją w życiu wyłącznie heroina oraz jego ukochana. Bohater żyje z tabunem przyjaciół w rozpadającej się ruderze, kąpie się w spodniach (jakoś muszę je wyczyścić) i wciąż szuka sensu życia.  ""Psy w kosmosie"" zaczynają się z przytupem. Naładowane rockandrollową energią sceny wielkiego chaosu układają  się powoli w interesujący obrazek komuny założonej przez australijską młodzież w latach 70. (scenariusz filmu inspirowany był ponoć wspomnieniami Hutchence'a z początków kariery). Impreza goni imprezę, wciąż pojawiają się nowi ludzie, żadna używka nie może się zmarnować. Nieliczni lokatorzy, którzy próbują wieść ustabilizowany tryb życia, cierpią katusze – choć uważają się za lepszych, zazdroszczą znajomym łatwego seksu i braku stresów.  Lowenstein przygląda się swoim bohaterom z sympatią, ale potrafi też być wobec nich krytyczny. Pokazuje, że bunt w ich wykonaniu bywa powierzchowny. Sam może śpiewać o tym, jak bardzo gardzi mieszczańską nudą, ale nie ma nic przeciwko, gdy mamusia przywozi mu kolację i wyprane ubrania.  Reżyser przeplata sceny z życia komuny urywkami programów telewizyjnych o podboju kosmosu. Być może poza Ziemią udałoby się stworzyć lepszy świat, gdzie władzy nie sprawowałaby policja i sztywni faceci w garniturkach.  Świat, w którym miłość byłaby wolna, a ludzie szczęśliwi. Nikt nie nakładałby im na szyję symbolicznego chomąta i zamykał na osiem godzin w biurze.  W ""Psy w kosmosie"" najbardziej ciąży brak mocnego kośćca dramaturgicznego. Film rozlatuje się na serię epizodów, które z czasem zaczynają robić się nużące. Dopiero dramatyczny finał wybudza widza z delikatnego otępienia. Na plus trzeba zaliczyć kapitalną ścieżkę dźwiękową (oprócz Hutchence'a w filmie można usłyszeć m.in. Iggy'ego Popa i Briana Eno) oraz naturalną grę młodych aktorów.  "
Littlerock (2010),7,"Nuda, nic się nie dzieje. Kultowy cytat z ""Rejsu"" Marka Piwowskiego idealnie oddaje atmosferę panującą w miasteczku Little Rock. Z braku lepszych zajęć jego młodzi mieszkańcy regularnie sięgają po puszki z piwem i fajki z ziołem. Little Rock to brat bliźniak zabitej dechami dziury z ""Ostatniego seansu filmowego"" - te same puste twarze, pokryty grubą warstwą piachu krajobraz, brak perspektyw i marzeń.  W okolicy pojawia się przejazdem japońskie rodzeństwo, Atsuko i Rintaro. Na polecenie ojca jadą obejrzeć miejsca związane z przeszłością ich dziadka. Rintaro stara się zachować fason i dotrzeć jak najszybciej do celu podróży. Atsuko wolałaby z kolei poznać Stany Zjednoczone i rozsmakować się w mitycznym American Dream. Szkoda więc, że miejscowi mają jej tak niewiele do zaoferowania.  ""Littlerock"" ogląda się początkowo jak dokument. Reżyser Mike Ott kręci kolejne sceny kamerą z ręki, zachowując delikatny dystans do swoich bohaterów. Ekranowy komizm bierze się przede wszystkim z faktu, że Atsuko nie mówi po angielsku, a jej nowi znajomi nie znają japońskiego. W najzabawniejszym i najbardziej wzruszającym momencie filmu dziewczyna prowadzi rozmowę telefoniczną z zakochanym w niej lekko zniewieściałym młodzieńcem. Oboje powtarzają tylko w swoich językach: Nie rozumiem cię. W dobie powszechnej globalizacji wciąż ciężko jest nam nawiązać kontakt i zestroić emocje. Sympatię traktujemy jako miłość, współczucie myli nam się z oznakami pożądania itd.  Popełniając kolejne pomyłki, Atsuko uczy się jednak samej siebie. Jest klasyczną bohaterką kina drogi, która w trakcie swojej wędrówki przechodzi wewnętrzną metamorfozę. ""Littlerock"" nie mówi niby niczego nowego, ale za sprawą dobrych aktorów i bezpretensjonalnego podejścia do tematu reżyserowi udaje się wyjść obronną ręką z pułapki banału. Film Otta z pewnością znajdzie kilku miłośników wśród widzów tegorocznego festiwalu.   "
Milczące dusze (2010),6,"Na najprostszym poziomie ""Milczące dusze"" są historią dwóch facetów podróżujących przez Rosję w celu pochowania żony jednego z nich. Tania nie była ani zbyt urodziwa, ani szczególnie inteligentna, ale w oczach swego męża Mirona prezentowała się jako najpiękniejsza kobieta świata. Kiedyś bohater obmywał ciało żony wódką. Teraz zamierza owinąć je w koc, a potem spalić nad wodą.  Woda – symbol narodzin i oczyszczenia – odgrywa w filmie Aleksieja Fedorczenki niebagatelną rolę. Obaj bohaterowie wywodzą się bowiem z ginącej społeczności Maryjczyków, którzy nadawali temu żywiołowi magiczne właściwości. W jednej ze scen widzimy, jak ojciec Vesy (Wiktor Sukhorukow) – poeta-samouk  –  ciągnie na sankach najcenniejszy przedmiot, jaki ma w domu – maszynę do pisania. Pragnie złożyć ją w darze wodzie z nadzieją, że otrzyma od niej potrzebne łaski. Bezkrwawa ofiara okazuje się niewystarczająca – już wkrótce jego rodzinę dotknie wielka tragedia.    Dzieło Fedorczenki powinno spodobać się miłośnikom ""rosyjskiej duszy"". Co druga scena filmu to metafora wygrywana na najwyższej nucie. Miłość, śmierć, rozstania i powroty w wielkim kręgu życia mieszają się tu ze sobą, tworząc odrobinę pretensjonalną całość. Zwłaszcza, że bohater snujący zza kadru swoją opowieść ma irytującą skłonność do wygłaszania poetyckich tyrad.  ""Milczące dusze"" najlepiej sprawdzają się jako skromny melodramat o tym, że nie można zbyt mocno kochać drugiej osoby. To tak jakby skazało się ją na nurkowanie w głębinach rzeki bez maski tlenowej.  Miłość potrafi być falą niszczącą wszystko dookoła. A gdy nie będzie można już niczego naprawić, pozostaną wyłącznie wspomnienia. Czasem rozczulające, czasem bolesne, ale zawsze podszyte melancholią.  "
Nad ulicą pod wodą (2009),7,"Choć ""Nad ulicą pod wodą"" to pełnometrażowy debiut Charlotte Sieling, duńska reżyser może się poszczycić wieloletnim doświadczeniem zarówno przed, jak i za kamerą. Jej profesjonalizm w prowadzeniu aktorów da się wyraźnie odczuć w ""Nad ulicą pod wodą"". Warto dodać, że w rolach głównych występują w nim największe persony duńskiego kina. Doborowa obsada to jednak nie jedyny atut filmu Sieling. Ciekawa historia i piękne zdjęcia miasta  to kolejne powody, dla których warto go obejrzeć.  ""Nad ulicą pod wodą"" to zafiksowana opowieść o pokoleniu 40-kilkulatków uwikłanych w skomplikowane związki i zależności. W pierwszej kolejności poznajemy małżeństwo Anne i Aska. Wyglądają na szczęśliwą spełnioną parę z dwojgiem udanych dzieci. Chwilę potem widzimy ich na kozetce u pięknej psychoterapeutki, której małżeństwo z o wiele starszym mężczyzną też nie należy do udanych. W trakcie spotkania okaże się, że Ask ma trwający od trzech lat romans z krytyczką teatralną Benet, która to recenzuje sztuki z udziałem Anne. A to dopiero początek tej opowieści. Wszyscy bohaterowie filmu tkwią bowiem w mniej lub bardziej zagmatwanych zależnościach.  Taki układ scenariusza może oczywiście przywodzić na myśl ""Crash"" czy ""Babel"", ale nie ma z nimi nic więcej wspólnego. W założeniu ""Nad ulicą pod wodą"" miał być satyrą na dorosłe choć niedojrzałe pokolenie naszych rodziców. Mimo tego że w trakcie oglądania filmu widzom nie będzie raczej do śmiechu, po skończonym seansie wniosek, że tym, czego bohaterowie debiutu Sieling pragną najbardziej i jednocześnie najbardziej nie umieją robić, jest miłość i kochanie drugiego człowieka, nasunie się sam. Zabawny wydźwięk ""Nad ulicą pod wodą"" polega więc na tym, że niby dorośli i poważani obywatele zachowują się jak niedojrzałe emocjonalnie dzieci.  Najciekawsze w scenariuszu debiutującego w tej roli Yaby Holsta jest to, że choć finał filmu nie tak trudno przewidzieć, wybory bohaterów wcale nie są oczywiste. Podobnie jest z sylwetkami postaci. Choć popełniają odwieczne błędy powtarzane przez wszystkich ludzi na Ziemi, nakreślone są w nieszablonowy sposób. Dla przykładu, w małżeństwie Anne i Aska to kobieta odgrywa stereotypową rolę mężczyzny. Jest twarda, zapracowana i w domu jest raczej gościem. Ask natomiast to trochę ciapowaty, sfochowany nadwrażliwiec.  ""Nad ulicą pod wodą"", choć w rzeczywistości nie mówi o rzeczach łatwych i przyjemnych, utrzymany jest w lekkim, nieco prześmiewczym tonie, a to sprawia, że ogląda się go z niewymuszoną przyjemnością.  "
Jesteś tam? (2010),6,"Holender David Verbeek w filmie ""Jesteś tam?"" próbuje przedstawić widzom rzeczywistość z perspektywy gracza. Piszę ""próbuje"", bowiem moim zdaniem zamiar nie przełożyły się na rezultat. Narracja rozkraczona pomiędzy wirtualną rzeczywistością a tą ""prawdziwą"" prowadzi donikąd. Zaś bohaterowie za bardzo pozostają awatarami, by można ich było uznać za coś więcej niż tylko elementy wizualnej medytacji.  Bohaterem filmu jest Jitze, który przybywa do Tajpej na turniej gier. Dwudziestolatek jest mistrzem wirtualnych walk, żołnierzem, który wraz ze swoją drużyną z powodzeniem walczy na wszystkich frontach światowych konfliktów. Choć zachowuje zdrowy tryb życia, nie oznacza to wcale, że ma zdrowy stosunek do gier. Wykreowana rzeczywistość pochłania go całkowicie. Kiedy zatem brutalnie wejdzie w jego egzystencję realność śmierci i kruchość życia, zostanie wyprowadzony z równowagi. Konsekwencją tego będą problemy z ręką, które uniemożliwią mu grę na najwyższym poziomie i zainteresowanie ""dziewczyną od masażu"".  To właśnie opis relacji Jitzego z Min Min jest najciekawszą częścią ""Jesteś tam?"". Ich znajomość rozwija się równolegle na dwóch płaszczyznach: w wirtualnym świecie Second Life'u, gdzie razem szybują ponad cyfrowym oceanem, i w realnym Tajpej, gdzie ich zachowanie jest niezdarne, ale zarazem bardziej osobiste (przed czym bronią się, ustalając finansową transakcję).  Verbeek stara się naśladować azjatyckich twórców jak może, oszczędzając na akcji i dialogu. W scenach odwiedzin przez Jitzego rodziny Min Min prawie mu się to udaje. Jednak umyka mu główna wartość minimalistycznego kina, którą jest pobudzanie do refleksji. W ""Jesteś tam?"" nie bardzo jest się nad czym pochylić. Treść filmu prowadzi bowiem do banalnych i wyświechtanych wniosków, do znudzenia powtarzanych w mediach.  Można się cieszyć, że Verbeek nie demonizuje wirtualnej rzeczywistości. Sam Second Life wygląda tu dość sielsko i pewnie skusi niektórych widzów do pobuszowania w nim. Jednak w porównaniu chociażby z takim filmem, jak ""Ben X"" – także holenderskim, także pokazywanym na Warszawskim Festiwalu Filmowym – ""Jesteś tam?"" wypada ledwie przeciętnie."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Obca (2010),7,"""Obca"" Feo Aaldag to jeden z najbardziej wyróżnianych filmów roku. Jest niemieckim kandydatem do Oscara, znajduje się na skróconej liście do Europejskich Nagród Filmowych, miał też sześć nominacji do niemieckich Oscarów. Nic zatem dziwnego, że z dużym zainteresowaniem sięgałem po ten tytuł. Być może  moje oczekiwania były zbyt wysokie, ale ""Obca"" częściowo mnie rozczarowała.  Film sprawdza się jako dramatyczna historia jednostek, które znalazły się w sytuacji bez wyjścia. Umay ma dość małżeństwa z porywczym Kemalem. Postanawia więc wrócić wraz ze swoim synem do domu rodziców. Jeśli myślała, że rodzina przywita ją z otwartymi ramionami, to się przeliczyła. Wszyscy woleliby, żeby kobieta wróciła do męża, a kiedy to okazuje się niewykonalne, to naciskają, żeby chociaż syn wrócił do ojca. Umay postanawia więc odejść z domu i zamieszkać w schronisku dla kobiet. To jednak tylko potęguje hańbę jej rodziny, a ją samą napiętnuje jako ladacznicę. Być może wszystko jakoś by się ułożyło, gdyby zapomniała o bliskich i pozwoliła im zapomnieć o niej. Ale krew nie woda. Umay powraca zatem do domu, próbuje utrzymać więź, nie zdając sobie do końca sprawy z tego, że wmasowuje sól w otwartą ranę. W końcu rodzinie, której honor został zszargany, pozostaje już tylko jedno, tragiczne w skutkach rozwiązanie.  Siłą obrazu jest postać głównej bohaterki – Umay. Z jednej strony zyskuje ona współczucie widzów, jak każda osoba walcząca o prawo do bycia sobą. Umay pragnie przecież tylko móc żyć jak typowa Niemka. Z drugiej jednak strony jej postawa jest mocno egocentryczna. Stawia rodzinę w straszliwie kłopotliwym położeniu i zakłada z góry, że poświęcą dla niej wszystko. Walcząc o swoją wolność, ogranicza wolność innych, w tym swojej siostry, która może stracić ukochanego ze względu na plamę na honorze rodziny.  ""Obca"" niestety wypada znacznie słabiej jako obraz poruszający temat morderstw honorowych. Są one elementem zupełnie innego świata – świata ludów wędrujących, przemierzających wielkie przestrzenie, gdzie przetrwanie zapewniała grupa. Powiedzenie ""w kupie siła"" na stepach i pustyniach było prawem życia i śmierci, stąd dobrobyt grupy przeważał nad dobrobytem jednostki. Słabe ogniwa były eliminowane, a honor klanu był świętością, którą należało chronić za wszelką cenę. Tylko on zapewniał niezbędny dopływ świeżej krwi (przez małżeństwa) i wymianę dóbr umożliwiających przetrwanie. U Aladag nie czuć świętości honoru rodziny. Kiedy mowa jest o dobrej opinii wśród społeczności, kiedy mowa jest o ostracyzmie, zalatuje zwyczajną dulszczyzną. Reżyserce nie udało się przekazać tego, jak tragiczne dla rodziny Umay jest wykluczenie. Cała sytuacja wydaje się raczej anachronizmem, który obserwuje się z boku, z egocentrycznej perspektywy człowieka Zachodu. Ta perspektywa nie daje niestety pełnego wglądu w dramat osób, które wciąż żyją zgodnie z tradycją klanową. Ta perspektywa jest też typowa dla większości widzów europejskich, a zatem nie przyczynia się do poszerzenia horyzontów myślowych. A szkoda, bo temat morderstw honorowych jest niezwykle skomplikowany, aż roi się w nim od osobistych dramatów. W ostatnim czasie był on w kinie niemieckim i tureckim poruszany kilkakrotnie, ale mimo to wciąż jest jeszcze miejsce na kolejne analizy i opowieści.  "
Taqwacores (2010),7,"Czy może być coś bardziej absurdalnego niż islamskie punki?  Arabowie modlący się do Allaha ze skrętem marihuany w jednej i puszką piwa w drugiej ręce? Czy to się aby nie wyklucza? Czy muzułmanie w ogóle mają prawo do rebelii? Być może to prawda, że zachodni świat wie niewiele na temat mahometan. Jedno jest jednak oczywiste – bunt rodzi się tam, gdzie nie ma wolności.  ""The Taqwacores"" Eyada Zahry to ekranizacja pierwszej powieści Michaela Muhammada Knighta. Ten amerykański pisarz  jest szczególnie popularny wśród muzułmańskiej młodzieży żyjącej w Stanach Zjednoczonych. Jakkolwiek górnolotnie to zabrzmi, można o nim powiedzieć, że jest głosem arabskiej społeczności, która właśnie odkryła wolność. Tytuł powieści Knighta to bowiem połączenie dwóch znaczących słów – arabskiego taqwa oznaczającego miłość do Allaha i jednocześnie strach przed nim z hardcore’em. Krótko mówiąc, taqwacore to islamskie kapele punkowe wyśpiewujące swój bunt przeciwko ograniczeniom swojej religii.  Głównym bohaterem filmu Zahry jest pakistański student inżynierii, który trafia w samo jądro taqwacore’u. Józef jest poczciwym chłopakiem trzymającym się ściśle wpajanym przez całe życie zasadom, które de facto sprowadzają się do samych zakazów – żadnych papierosów, zero alkoholu i seks tylko po ślubie. Nowi przyjaciele Józefa ze squatu doszli jednak do wniosku, że skoro trafili na ten świat, będą korzystać z jego uroków. Robią więc głośne imprezy, upijają się do nieprzytomności, uprawiają miłość na wszelkie sposoby i sprawdzają, jak mocno mogą jeszcze nagiąć ograniczające ich zasady. Co najważniejsze, nie zapominają jednak o swoim Bogu. Uważają, że modlić można się na różne sposoby, także przez hardcore’ową muzykę.  Znamienne w ""Taqwacores"" jest to, że jego bohaterowie mieszkają w Ameryce, która jest symbolem ich wolności. Daje im prawo do wyzwolenia spod rygorystycznych przykazań. Wygląda to tak, jakby tylko tu mogli żyć jak ""inni"", otwarcie mówić o swojej seksualności i bluźnić przeciwko Bogu. Czy łamanie surowych zasad daje im szczęście? Zahry daje na to pytanie jednoznaczną odpowiedź. Naznaczeni piętnem islamu nie potrafią odnaleźć się w przybytku wolności, rozkoszy i zepsucia. Każdego z nich męczy wewnętrzne rozdarcie, grzeszą i jednocześnie odwracają się, żeby sprawdzić, czy Bóg patrzy. Jeden z bohaterów, pozornie najbardziej wyzwolony, w rzeczywistości jednak najbardziej zagubiony, wielokrotnie wygłasza w filmie monologi, w których wyraża marzenie o prawdziwej, niczym nieograniczonej wolności.  Dla europejskiej publiczności ""Taqwacores"" może być bardzo ciekawą lekcją socjologiczną pokazującą problemy młodych dzieci Mahometa, o jakich wiele osób do tej pory raczej nie zdawało sobie sprawy. Nie tylko poszerza spojrzenie na islam i jego wyznawców, ale stawia też uniwersalne pytanie o to, czy wolność rzeczywiście polega na braku ograniczeń. I trudno ocenić, czy to islam ze swoimi konserwatywnymi zasadami krzywdzi indywidualne jednostki najbardziej, czy też Ameryka składająca obietnicę wolności i szczęścia, której w rzeczywistości nie może spełnić. Niezależnie od odpowiedzi na to pytanie film Zahry wart jest obejrzenia, chociażby dlatego, by przekonać się, że inni mają gorzej.  "
50/50 (2010),2,"""50/50"" to dokument składający się z materiału nakręconego przez 21-letniego Krzysztofa Nowińskiego podczas oczekiwania przez niego na wynik badań na obecność w jego krwi wirusa HIV. Początkowo chłopak wydaje się zupełnie nieświadomy swojej sytuacji, a pobyt w szpitalu traktuje jako doświadczenie, które wzbogaci jego artystyczne emploi, jest bowiem studentem aktorstwa. By zapełnić sobie czas, postanowił kręcić wideo pamiętnik upamiętniający  nudne i monotonne dni na oddziale.  Krzysztof trafił do szpitala z podejrzeniem choroby Leśniewskiego-Crohna, co w bardziej przystępnym języku oznacza zapalenie jelit. Podczas badań wstępnych wykryto w jego krwi niepokojącą ilość limfocytów, co stało się podstawą do przypuszczeń, że chłopak może być nosicielem wirusa HIV. Zanim jednak przypuszczenia te zostały potwierdzone, minęło kilkanaście dni, podczas których Krzysztof nagrywał swój pamiętnik.  By nikt go nie widział i nie słyszał, o czym mówi, chował się w toaletach i ustawiony oko w oko z kamerą opowiadał co nieco o sobie, o swoich nastrojach, obawach i miłości do swojego chłopaka. Jego wypowiedzi nie składają się jednak na logiczną opowieść, opierają się raczej na chaotycznych, wyrywkowych przemyśleniach i strachu przed samotnością. Monologi Krzysztofa przerywane różnymi scenkami, w jednej z nich na przykład bohater urządza slalom między ustawionymi w rzędzie krzesłami, najwyraźniej znudzony drętwą atmosferą panującą w szpitalu.  Początkowa diagnoza lekarki, że prawdopodobieństwo pozytywnego wyniku badań wynosi pół na pół, zostaje po kilku dniach potwierdzona ze stuprocentową pewnością. W niedługim czasie Krzysztof zostaje przewieziony na oddział chorób zakaźnych, a cały film kończy się niewiele później. Z ""50/50"" widzowie nie dowiedzą się więc niczego na temat etapów radzenia sobie z chorobą, ani tego, co właściwie dzieje się w głowie bohatera. Dlatego nie ma on wartości dokumentalnej, a raczej sentymentalną, jest bowiem pamiątką dla pewnej grupy osób po zmarłym koledze. Choć osoby, które zmontowały film po śmierci Krzysztofa, zrobiły rzecz absolutnie piękną i wzruszającą, nie powinny mieć nikomu za złe, że  nie zainteresuje ona osób postronnych.  "
Draquila - Wstrząsy we Włoszech (2010),6,"Sabina Guzzanti jest znaną we Włoszech artystką, satyryczka i reżyserką. Nie brakuje jej inteligencji, błyskotliwości i szerokiego rozeznania w sytuacji politycznej jej kraju. Oprócz rezydencji Papieża, krzywej wierzy w Pizzie i tłustego spaghetti w sosie pomidorowym możemy więc Włochom pozazdrościć także jej. Dokument, który nakręciła, demaskuje bowiem szefa tego śródziemnomorskiego państwa jako faszystowskiego władcę, który za nic ma dobro szarych obywateli. Choć komentarz jest zbyteczny, nie mogę sobie odmówić uwagi, że nie tylko Włochami rządzą wredni, zadufani w sobie politycy.  ""Draquila - Wstrząsy we Włoszech"" jest dokumentem politycznym. Jego autorka przedstawia na wstępie jedną z największych kataklizmów Włoch ostatnich lat - trzęsienie ziemi, do którego doszło 6 kwietnia 2009 roku. Wstrząsy sejsmiczne doprowadziły wtedy do niemal całkowitego zniszczenia L'Aquili, miasta w środkowej części kraju. Guzzanti opisuje to wydarzenie, by następnie przejść do pokazania podstępnych zagrywek premiera Silvia Berlusconiego, który wykorzystał tę tragedię do ratowania podupadającego wizerunku. Co najgorsze, obietnica podarowania każdemu poszkodowanemu nowego mieszkania wystarczyła, by ludzie zapomnieli o jego ekscesach z prostytutkami i związkach z mafią i na powrót obdarzyli go bezwarunkową miłością.  Guzzanti nie bez humoru i uszczypliwości pokazuje jednak, że pozorna hojność Berlusconiego jest częścią brudnej gry politycznej zmierzającej do zachowania sprawowanego przez niego stanowiska. Osoby czekające na nowe lokum przetrzymywane są w zamkniętym obozie, w którym nie można organizować zebrań, spożywać wszelkiego rodzaju napojów energetycznych, takich jak kawa, coca-cola, nie mówiąc już o alkoholu, i nie robić niczego, co mogłoby prowadzić do zbiorowego buntu. A to tylko jedno z wielu niedorzeczności polityki, którą uprawia Berlusconi. Ostatni rozmówca Guzzanti podsumował go jako przywódcę, który do sprawowania władzy totalitarnej nie potrzebuje stanu wojennego i wojska na ulicy. Wystarczy, że sprawnie manipuluje społeczeństwem.  ""Draquila - Wstrząsy we Włoszech"" jest ciekawym dokumentem, co więcej fakty w nim przedstawione wydają się rzetelne. Przeciętnego odbiorcę, który o Włochach wie tyle, że są gdzieś w Europie, ilość informacji z zakresu historii i polityki może jednak przyprawić o ból głowy. Materiał zmontowany przez Guzzanti spodoba się więc przede wszystkim osobom interesującym się polityką i tym, którzy chcieliby się przekonać, że nie tylko nasz kraj to cyrk napędzany przez wąskie horyzonty obywateli. "
Fabryka tygrysów (2010),4,"Filmy takie jak ""Fabryka tygrysów"" powstają tylko i wyłącznie na potrzeby pokazów festiwalowych. Nie wierzę, by w innej dystrybucji miał on jakąkolwiek szansę. Wynika to nie tyle z tematu czy formy, ile z samego założenia. Woo Ming Jin wyraźnie kręcił film z myślą o kilku(nastu) tysiącach osób, które zobaczą go na takich imprezach, jak Warszawski Festiwal Filmowy.  W teorii ""Fabryka tygrysów"" to historia młodej Ping, która marzy o wyjeździe do pracy do Japonii. Jest jednak biedną Malezyjką, więc to marzenie jest wciąż poza jej zasięgiem. Ima się więc różnych zajęć, od pracy przy świniach po rozkładania nóg przed emigrantami, by zajść w ciążę i urodzić dzieci, które potem zostaną sprzedawane. Cały film to nic więcej jak boleśnie monotonna opowieść o jej mozolnym ciułaniu pieniędzy na wyjazd.  W rzeczywistości dzieło Woo Ming Jina jest antytezą filmu komercyjnego. To, co widzimy na ekranie, ma bowiem drugorzędne znaczenie. Dla reżysera o wiele istotniejsze jest to, czego nie widzimy. Milczenie, przestrzeń między kadrami – tam właśnie mieści się clou obrazu. Choćby relacja Ping z jej ciotką. W scenach pokazanych na ekranie zostały one ustawione po przeciwnych stronach barykady, niczym rywalki. Jednocześnie ich zachowanie sugeruje zupełnie inną relację, której nie widzimy, a którą możemy wyczuć. Jest ona bardziej ambiwalentna, więcej jest w niej ciepła i wsparcia. Ping z charakteru bardzo przypomina ciotkę. Obie są kobietami zaradnymi, które wykorzystają okazję, jeśli tylko się taka nadarzy. Podobnie ma się sytuacja z całym procederem płodzenia dzieci. Widzimy Ping z uniesionymi do góry nogami, obserwujemy jej relacje z Kangiem, jednym z emigrantów-dawców nasienia. Sam noworodkowy biznes zsunięty jest na boku.  Muszę przyznać, że nie przekonał mnie ten film. Wydał mi się za bardzo ostentacyjnie ""artystyczny"", bym mógł go uznać za autonomiczne dzieło mające jakąś głębię. ""Fabryka tygrysów"" to rzecz nakręcona przez pozoranta, który tak bardzo chce być egalitarny, że staje się zwyczajnym snobem. Prawdziwa sztuka powstaje w relacji twórca-odbiorca. A tu odbiorca został zignorowany. Z ekranu zieje pustką i jawną intencją, która musi budzić opór każdego, kto szuka własnej interpretacji, a nie czeka, aż ta zostanie mu podana na talerzu.   "
Pieśni Piątej Ulicy (2010),5,"Chociaż mieszkańcy Piątej Ulicy w Los Angeles nie są ani sławni, ani bogaci, ani nawet piękni, przyzwyczajeni są do widoku ekip filmowych zainteresowanych ich życiem. Jak mówią: Ciągle ktoś tu coś kręci. Najwyraźniej dokumentaliści uznali, że ludzie są ciekawi, jak się żyje na najsłynniejszej ulicy na świecie w jednym z najpiękniejszych miast w Ameryce. Alina Skrzeszewska spędziła tam aż półtora roku, by skleić opowieść o wyrzutkach, którzy paradoksalnie znaleźli dom w  centrum kapitalistycznego świata.  Autorka filmu przedstawia po kolei sylwetki wybranych mieszkańców słynnej Piątej Ulicy. Są wśród nich ubodzy emigranci, narkomani śpiący na chodnikach, osoby nieprzystosowane do życia w społeczeństwie i kilku odważnych, którzy mimo silnej pokusy łatwego życia na haju postanowili uczciwie pracować, by żyć w miarę w ludzkich warunkach. Skrzeszewska zadbała, by jej bohaterowie byli różnorodni i mieli do opowiedzenia ciekawe historie. Chociaż wszyscy oni żyją na granicy nędzy, w większości wydają się zadowoleni ze swojej sytuacji, a przynajmniej w znacznym stopniu z nią pogodzeni. Z wypowiedzi osób, które reżyserka wybrała za bohaterów swojego dokumentu, wynika, że Piąta Ulica jest miejscem szczęśliwości dla biednych i bezdomnych z przypadku i rajem dla społecznych odszczepieńców. Wartością, którą cenią najwyżej i którą zapewniają im brudne rynsztoki 5th  Avenue, jest bowiem wolność i możliwość życia według własnych zasad. I nawet jeśli inni uważają, że trwonią swoje życie, mają pewność, że nikt nie będzie kazał im się zmienić.  Niemka z dużą czułością kreśli sylwetki swoich bohaterów i stara się nadać im życiu głębszy sens, i w pewnym momencie właśnie ta nastrojowość jej narracji budzi sprzeciw. Jak to możliwe, że życie w tak nieludzkich warunkach może dawać satysfakcję i tyle radości. Zrozumiałe jest to w przypadku osób, które podjęły świadomą decyzję o życiu poza systemem społecznym, ale wśród mieszkańców Piątej Ulicy jest cała masa emigrantów, którzy nigdy nie mieli nawet szansy na lepsze warunki egzystencji. Skrzeszewska patrzy na nich w wąskim kontekście, pokazuje tylko te twarze, które są uśmiechnięte. Z tego powodu jej dokument nie jest rzetelnym obrazem mieszkańców najsłynniejszej ulicy na świecie, a jedynie bajką upiększającą ich życie. W związku z tym dokument przez nią nakręcony mógł powstać gdziekolwiek indziej, i nazywać się jakkolwiek inaczej. Nie zmienia to jednak faktu, że ze względu na pozytywny wydźwięk jej opowieści film ogląda się z dużą przyjemnością.  "
Na granicy światła i cienia (2009),6,"""Na granicy światła i cienia"" jest udanym dokumentem z trzech powodów. Pokazuje realia jednego z brazylijskich więzień, próbuje nakreślić fenomen zespołu  raperskiego 509-E (nazwa pochodzi o numeru celi jego członków) i powiedzieć co nieco o źródle przestępczości szerzącej się wśród mieszkańców ubogich slumsów, do tego jest autentyczny, wciągający i wiarygodny. Napisałam: z trzech powodów? W międzyczasie przyszły mi do głowy kolejne trzy i kolejne trzy, i kolejne… Materiał przygotowany przez Lucianę Burlamaqui ogląda się po prostu z dużą przyjemnością.  Jedną z bohaterek ""Na granicy światła i cienia"" jest Sophia Bisilliat, była aktorka, która porzuciła zawód na rzecz prowadzenie warsztatów w więzieniu Carandiru w Sao Paulo.  Tam poznaje dwóch utalentowanych raperów, Dextera i Afro-X, którzy jako dzieci wychowywali się na jednym osiedlu, a po wielu latach spotkali się w jednej celi. Sophia zostaje ich managerską i jednocześnie partnerką Dextera. Luciana Burlamaqui z oddaniem i zaangażowaniem śledzi rozwijające się wydarzenia. Rosnącą sławę 509-E, rozpad związku Sophii i Dextera, zmiany w strukturach więzienia i wiele innych.  Początkowo Burlamaqui zamierzała nakręcić dokument, który tłumaczyłby wysoki procent przestępczości w Sao Paulo. Na zrealizowanie projektu dała sobie sześć dni.  Temat okazał się na tyle ciekawy, że jej praca przeciągnęła się do czterech miesięcy. Nieoczekiwane wydarzenia sprawiły, że skończyła zdjęcia dopiero po siedmiu latach.  I nie ma się czemu dziwić, ponieważ ""Na granicy światła i cienia"" przypomina latynoską telenowelę. Nie brakuje w nim romansów, nagłych zwrotów akcji i prawdziwych tragedii. Co najważniejsze jego bohaterowie są szczerzy, prawdziwi, a ich losy są interesujące. I chociaż dokument trwa ponad dwie godziny (to więcej niż zeszłoroczny hit Tarantino, uwielbiane przez publiczność ""Bękarty wojny""), ogląda się go z zapartym tchem od początku do końca. Film Burlamaqui jest doskonałym przykładem na wyświechtaną, choć wielokrotnie potwierdzaną tezę, że życie nie raz pisze dużo ciekawsze scenariusze niż najdoskonalsi pisarze z niepohamowaną wyobraźnią.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wiking (2009),4,"Tytuł filmu José Campusano to zarazem imię głównego bohatera. Wiking jest biednym Argentyńczykiem, który większość wolnych chwil spędza przy swoim motorze. Jego życie toczyłoby się spokojnym biegiem, gdyby nie młody kuzyn, który dołączył do bandy wyrostków-narkomanów i coraz bardziej wsiąka w świat obcy Wikingowi. Ten bowiem, jak na prawdziwego motocyklistę przystało, ceni sobie honor i wolność.  Pewnego dnia szara codzienność zostanie naruszona pojawieniem się obcego. Też jest motocyklistą, też biedakiem, też ma swój honor, ale zarazem prześladowany jest przez demony z przeszłości. Wiking wyciągnie do niego pomocną dłoń i nie zmieni stanowiska pomimo licznych ostrzeżeń otoczenia. W ten sposób przyspieszył tragedię, która zapewne i tak by się wydarzyła.  ""Wiking"" ma zaskakująco dobrze pomyślaną fabułę, jak na film, który został zrealizowany niemalże chałupniczymi środkami. Nie powinno mnie to jednak dziwić. Podobne historie Campusano opowiadał już wcześnie, jak choćby w nieszczęsnym ""Vil romance"". ""Wiking"" to obraz wciąż zły, ale o dwie klasy lepszy niż ""Vil romance"".  Reżyserskie umiejętności Campusano nie są zbyt wysokie. Dodatkowo wartość filmu obniża jego amatorskość. Większość z postaci grana jest przez ludzi bez aktorskiego doświadczenia. To niestety da się odczuć w prawie każdej scenie. Kiedy tylko aktorom przychodzi wypowiadać jakieś kwestie albo – o zgrozo! – ujawniać emocje, wtedy obraz nabrzmiewa od fałszu.  Podziwiam wytrwałość Campusano, który robi filmy w zasadzie dla samego ich robienia. Jestem pewien, że na planie panuje rodzinna atmosfera, bo przecież muszą się na nim spotykać sami pasjonaci. Niestety w zetknięciu z prawdziwym światem filmy takie jak ""Wiking"" nie mają żadnych szans. Pozostaje im szklarniowa egzystencja na festiwalach filmowych. Nawet jednak i tu trudno będzie znaleźć widzów, którzy spojrzą na film przychylnym okiem.   "
Jo jak Jonatan (2010),5,"Maxime Giroux, reżyser teledysków, postanowił pobawić się w twórcę filmowego. ""Jo jak Jonathan"" to jego druga pełnometrażowa fabuła. Jednak w tym przypadku ""pełnometrażowa"" to określenie mocno przesadzone. Gdyby usunąć wszystkie dłużyzny, okazałoby się, że materiału jest na jakieś 20-30 minut.  Bohaterami filmu są bracia Thomas i Jonathan. Łączy ich skomplikowana relacja. Kochają się i zrobią dla siebie wiele, ale czasem potrafią się ostro pobić, zwłaszcza w sytuacjach, w których Thomas czuje potrzebę zaakcentowania swej dominacji. Jonathan niby buntuje się, niby próbuje pokazać, jaki to z niego chojrak, ale z drugiej strony bardzo odpowiada mu pozycja ""młodszego brata"".  W filmie naprawdę niewiele się dzieje. Osią obrazu są nielegalne wyścigi samochodowe. To właśnie one staną się powodem wszystkich zmartwień bohaterów, najpierw kiedy Jonathan przegra wyścig i związany z nim zakład, nie mając pieniędzy, potem gdy zwycięzcy obsmarują samochód Thomasa, a w końcu gdy Thomas i Jonathan raz jeszcze staną do wyścigu. I tyle. Co prawda gdzieś tam na drugim planie jest dziewczyna Thomasa, jest też kolega Jonathana, z którym obrabowywać będzie ludzi na parkingu supermarketu, ale są to tylko dekoracje, mniej lub bardziej uzasadnione.  Giroux prowadzi narrację powoli, rozciągając ją w każdym możliwym momencie. Przez dłuższy czas to funkcjonuje, ponieważ jest równoważone przez dynamiczną relację pomiędzy braćmi. Jednak nawet tak niemrawe tempo starczyłoby na ledwie godzinny film. Dlatego też w końcówce reżyser przeszedł samego siebie, tworząc najnudniejszy wątek z dramatycznym dylematem, jaki widziałem w kinie od wielu lat. Przed rozpoczęciem filmu reżyser zażartował, sugerując, że widzowie przed seansem powinni napić się mocnej kawy. Cóż, jak się okazało, to wcale nie były żarty. Rzeczywiście, aby wytrwać do końca trzeba sporo samozaparcia. Wiele osób naprawdę będzie potrzebować kofeinowego kopa.  ""Jo jak Jonathan"" to jedna z wielu festiwalowych produkcji. Można obejrzeć, lecz w sumie ginie w tłumie wielu równie bezbarwnych opowiastek."
Wszystko będzie dobrze (2010),8,"Christoffer Boe to prawdziwy fenomen. Najwyraźniej uparł się sprawdzić, na ile sposobów można opowiedzieć tę samą historię. Okazuje się, że na co najmniej cztery.  Wszystko zaczęło się od cudownej, zachwycającej, hipnotyzującej, niepokojącej i transcendentnej ""Rekonstrukcji"". Potem pojawiło się ""Allegro"" i ""Offscreen"". Teraz mamy ""Wszystko będzie dobrze"". I znów jesteśmy świadkami historii tworzenia, któremu blisko jest do szaleństwa. Ponownie mamy nachodzące na siebie rzeczywistości, które sprawiają, że tracimy rozeznanie, co jest jawą, a co iluzją. We wszystkich tych filmach wystąpił także Nicolas Bro.  ""Wszystko będzie dobrze"" to dwie przeplatające się historie. Pierwsza - filmowca, który dzieli czas pomiędzy swoją pracę (bardzo go pochłaniającą), a rodzinę, która właśnie ma się powiększyć o adoptowanego z Czech chłopca. Druga, to historia Aliego – tłumacza, który przebywał na misji na Bliskim Wschodzie, gdzie był świadkiem tortur. Po powrocie jest pod ciągłą obserwacją służb, które wyczuwają, że Ali może zdradzić postronnym to, co widział.  Jak zwykle u Boego nic nie jest tym, czym się jawi na początku. I choć zaciera granicę pomiędzy światem fantazji i rzeczywistości, to tym razem jest się widzowi znacznie łatwiej rozeznać w całej tej konstrukcji. A dla tych, którym się to nie udało, reżyser zapewnił na końcu wygodne wyjaśnienie na końcu. To, co we ""Wszystko będzie dobrze"" spodobało mi się najbardziej, to obraz świata, w którym nie potrzeba psychodelicznych środków czy wydarzeń rodem z SF, by doprowadzić osobę do kompletnego rozstroju nerwowego. Wystarczy parę zdjęć, a spiskowa teoria dziejów sama zacznie się obudowywać, aż w końcu podejrzanym stanie się każdy. Boe pokazuje, jak łatwo można uznać za schizofrenię coś, co nią wcale być nie musi. U Duńczyka cała rzeczywistość jest fundamentalnie zepsuta, gdyż umożliwia – choćby tylko potencjalnie – szaleństwo jako normę.  Mówiąc o filmach Boego nie sposób pominąć milczeniem aspektu wizualnego. Reżyser jest mistrzem zbliżeń i gry światłem. To, co wyczynia razem z operatorem Manuelem Alberto Claro, za każdym razem mnie zdumiewa. Choć nie robią tu nic, czego nie dokonali wcześniej, to mimo wszystko ich zdjęcia wciąż powalają z nóg.  Normalnie po czterech prawie identycznych filmach optowałbym za tym, by nastąpiła jakościowa zmiana. Jednak ponieważ Boe wciąż zaskakuje i odkrywa nowe aspekty tematu, to dlatego w tym przypadku robię wyjątek i wole skandować ""więcej, więcej, więcej"".   "
Robert Mitchum nie żyje (2010),5,"Choć ""Robert Mitchum nie żyje"" wyreżyserowali Francuzi, choć w głównych rolach wystąpili Francuzi, a większość dialogów jest prowadzonych po francusku, to widzów i tak pewnie zainteresują polskie korzenie obrazu. Współproducentem jest polska firma, na ekranie zobaczymy kilku polskich aktorów, a 1/3 akcji rozgrywa się na naszych ziemiach. I to właśnie poczucie patriotyzmu jest najważniejszym powodem, dla którego film powinien się cieszyć popularnością na festiwalu.  ""Robert Mitchum nie żyje"" to historia będącego w chronicznej depresji aktora, który na dodatek cierpi na bezsenność. Zresztą ""aktor"" to w jego przypadku określenie sporo na wyrost. Dobrze wypada tylko w jednej scenie (i to tylko wtedy, kiedy rusza ustami, a dialogi lecą z playbacku), na koncie ma malutką rolę w telewizji i to wszystko. Ma on jednak menadżera, który uparł się zrobić z niego gwiazdę. Ów menadżer nie robi tego z dobroci serca, ale ponieważ marzy mu się własna kariera. Przed laty był muzykiem, potem bezskutecznie próbował zostać pisarzem. Teraz łapie się każdej, nawet najmniejszej okazji. Jedną z nich jest festiwal filmów w Norwegii za kołem podbiegunowym, gdzie menadżer ma nadzieję spotkać się ze słynnym reżyserem i sprzedać mu scenariusz albo wepchnąć niewyspanego aktora do obsady.  Tak oto aktor i menadżer wyruszają w drogę przez pół Europy, by dotrzeć do Norwegii. W podróży towarzyszyć im będzie czarnoskóry ekscentryczny muzyk. Ich droga z nie do końca jasnych powodów przebiega przez Polskę. Tu odwiedzą łódzką filmówkę, gdzie bronią wymuszą odegranie sceny z pewnego filmu. Z kolei na Bałtykiem dadzą się uwieść Danucie Stence.  Nie wróżę filmowi dużej popularności. Twórcy próbowali stworzyć słodko-gorzką opowieść w konwencji filmu drogi. Niestety zabrakło im umiejętności, by poskładać elementy w jedną stabilną i do tego atrakcyjną całość. Humor jest zbyt idiosynkratyczny, a gorzkie elementy pozbawiono skandynawskiego chłodu i dystansu. Olivier Babinet i Fred Kihn mieli naprawdę bardzo dobry pomysł. Niestety na pomyśle się skończyło. My w Polsce możemy przynajmniej sztucznie bawić się, obserwując swojskie akcenty. A co mają powiedzieć inni?"
Synek (2009),6,"Parę lat temu Aleksander Sokurow nakręcił film ""Ojciec i syn"". Teraz z tematem postanowiła zmierzyć się Larisa Sadilova . Jej ""Synek"" to film zarazem bardzo podobny i kompletnie innych od dzieła Sokurowa. Niestety nie jest równie udany.  Podobnie jak u rosyjskiego reżysera więź ojca i syna jest bardzo silna, przybiera wręcz patologiczny kształt. Jednak u Sadilovej relacja ta jest bardzo jednostronna. W tym związku tak naprawdę jest tylko ojciec, który zresztą jest bardzo kobiecą postacią. Nadopiekuńczy, traktuje Andrieja jak małego chłopca: odwozi go do szkoły, otula na dobranoc, dzwoni 20 razy dziennie. Chłopak z trudem to znosi. Nie dość, że ojciec przynosi mu wstyd na oczach kolegów, to do tego jest postacią, której Andriej nie rozumie, której zachowanie całkowicie odrzuca. Kiedy więc pojawi się okazja uwolnienia spod opresyjnej miłości ojca, chłopak z niej skorzysta. W ten sposób stanie się bohaterem największego od lat skandalu w miasteczku.  Choć film Sadilovej nosi tytuł ""Synek"", to ojciec jest tutaj główną postacią. Reżyserka zrobiła wszystko, co w jej mocy, by zedrzeć z rodzica maskę maczo i postawić go w roli normalnie obsadzanej przez matki. Grający ojca Wiktor Suchorukow  doskonale wyczuł intencje reżyserki i stał się osobą bierną, ale nie słabą. Uginając się pod naporem impulsów zewnętrznych, pozostaje zarazem kompletnie odporny na wydarzenia, które innych by załamały. Owszem, jest zagubiony, jest zmieszany, ale nie histeryzuje i tylko w skrajnych sytuacjach pozwala sobie na łzy.  Dużym plusem filmu jest również portret zbiorowy mieszkańców prowincjonalnej Rosji. Czy są to koledzy Andrieja, którzy z trudem pojmują, co się stało, czy dziennikarze z lokalnych mediów wszędzie myszkujący na rowerach, łączy je prostota, umiłowanie do plotek, niezmordowane wścibstwo, ale i uczynność, i wierność przyjaciołom.  Wadą filmu jest jego konstrukcja, która prócz dramatu ojca i syna zawiera wątek kryminalny. Służy on niestety tylko ekspozycji i przybliżeniu poszczególnych bohaterów. Sam w sobie jednak nie ma większego znaczenia i kiedy tylko spełni swe zadanie, zostanie ot tak po prostu rozwiązany. Reżyserka zapomniała, że kiedy decyduje się na dodanie do fabuły jakiegokolwiek elementu, to momentalnie traci nad nim kontrolę. Od teraz to widzowie decydują, czy jest to istotne czy też nie. I jeśli ktoś uzna wątek kryminalny za ważny, to obcesowe potraktowanie go przez reżyserkę zostanie odebrane z żalem."
Na końcu świata (2010),7,"Kiedy ogłoszono, że ""Na końcu świata"" będzie rosyjskim kandydatem do Oscara, wielu nie kryło zdumienia. W końcu to nie film Uchitela odnosił w tym roku największe sukcesy na arenie międzynarodowej. Jednak ktokolwiek obejrzy film, nie będzie miał złudzeń, dlaczego Rosjanie właśnie na ten film stawiają. Tóż to typowa historia kręcona jakby specjalnie z myślą o nagrodach.  ""Na końcu świata"" rozgrywa się tuż po zakończeniu II Wojny Światowej na dalekiej Syberii. Tam pośród głuszy tajgi zorganizowano obóz dla Rosjan, którzy byli jeńcami i przymusowymi robotnikami w Niemczech. Stalin uznał ich za zepsutych ideologicznie i ""dla ich własnego dobra"" odizolował od reszty społeczeństwa. Obóz ten jest dość nietypowy, bowiem nie ma w zasadzie strażników. Są zbędni, bowiem wokół nic nie ma, obozowicze nie mają zatem dokąd zbiec. Jedyny kontakt ze światem zapewniają parowozy. I to właśnie maszyniści są najważniejszymi tam ludźmi.  Jeden z nich jest właśnie głównym bohaterem filmu. To były członek partii komunistycznej. Przed laty był największym maszynistą ZSRR. Niestety teraz jest tylko wrakiem człowieka. W wyniku uszkodzenia mózgu cierpi na napady drgawkowe i nagłą utratę przytomności. Nie powinien stawać za sterami lokomotywy. On jednak nie poddaje się. Kiedy odmówią mu prawa do prowadzenia obozowej lokomotywy, odnajdzie zardzewiałą maszynę porzuconą na wyspie, uruchomi ją, a przy okazji sprowadzi do obozu Niemkę. To wprowadzi zamęt do uporządkowanego świata obozu.  Filmowi z całą pewnością nie można odmówić rozmachu. Amerykanie na tego rodzaju obrazy mówią ""epic movies"". Mamy więc wyścigi lokomotyw, rywalizację o kobiety, miłość, dramat osobisty i poszkodowanych ludzi w ogólnoświatowej zawierusze. Uchitel nie szczędzi energii, by pokazać nam wszystko w jak najbardziej filmowy sposób. ""Na końcu świata"" to rzecz bardzo uniwersalna i mimo iż rozgrywa się na Syberii, zrozumie ją widz na każdej szerokości geograficznej.  Ta uniwersalność jest niestety także i wadą obrazu. Film jest gładki jak lico białogłowej. To uroda powierzchowna, która szybko przeminie. Wtedy zaś okazuje się, że za wielkimi emocjami, dramatami i uniwersalnymi historiami, nie kryje się nic godnego zapamiętani. Obraz Uchitela dobrze się ogląda. Robi miłe wrażenie, ale brakuje mu wyrazistości, indywidualnego charakteru. To dzieło wyrobnika – sprawnego, to fakt – a nie rzemieślnika, któremu zależy na tworzeniu niepowtarzalnych rzeczy. Panowie i panie z Akademii lubią takie filmy.   "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Nić (2009),6,"Malik jest młodym, przystojnym i do tego pochodzącym z bogatej rodziny Tunezyjczykiem. Właśnie wrócił z Europy do domu, który należał do jego ojca Araba, a w którym mieszka teraz jego matka Francuzka. Przybywa nie do końca wiadomo dlaczego. Wiemy natomiast, do czego doprowadzi jego powrót.  Malik byłby idealnym Arabem, gdyby nie jeden mały szczegół. Jest gejem. W świecie arabskim, choć nie tylko w nim, ten, kto kocha mężczyznę, sam jest mniej niż mężczyzną, poniża się, stawiając siebie w pozycji kobiety. A ta, jak wiadomo, jest nie do pozazdroszczenia. Żaden normalny mężczyzna nie mógłby wyrzec się swoich przywilejów. Dlatego też Malik jest dość dyskretny w tym, co robi. Jak większość mu podobnych, doskonale wie, gdzie i jak szukać tych, którzy mogą mu pomóc rozładować seksualne napięcie. Z uczuciami jest gorzej. Malik ma jednak szczęście. W jego posiadłości mieszka Bilal. Pomaga on matce Malika w różnych domowych pracach w zamian za dach nad głową. Bilal jest przystojny i dzieli z Malikiem tę samą ""przypadłość"". Z początku będą krążyć wokół siebie, by z czasem ich więź znacznie się zacieśniła.  Jeśli ktoś po tym opisie sądzi, że czeka go dramatyczny opis straszliwego losu gejów w krajach arabskich, ten się musi przygotować na spore rozczarowanie. Mehdi Ben Attia snuje przed widzami baśń, w której problemy gejów nie odbiegają od tych, przed jakimi staje reszta ludzi: pragnienie znalezienia swego miejsca na Ziemi i osoby, z którą miejsce to można dzielić. Wątek homofobii sygnalizowany jest delikatnie, na drugim planie. Najbardziej jawny jest w scenie na plaży, w której to Malik i Bilal stają się obiektem szantażu. W ""Nici"" arabskie lesbijki wyjeżdżają sobie do Hiszpanii, gdzie jedna z nich zostanie zapłodniona i urodzi dziecko, które będą wspólnie wychowywały, a rodzice gejów jedynie na początku przeżywają lekki szok, potem w pełni akceptują poczynania swych pociech.  ""Nić"" jest więc baśnią bądź pobożnym życzeniem. Przed oskarżeniami o naiwność reżyser broni się, dodając wątek wyobrażonej nici, która jeszcze bardziej podkreśla życzeniowo-oniryczny charakter obrazu oraz postać ojca Malika. Jest on przedstawiony jako bojownik o prawdę i wolność. Utożsamia on te hasła i choć zostaje stłamszony przez chorobę nowotworową, jego walka nie idzie na marne, zostaje bowiem wcielona w życie w osobie Malika.  Obraz Mehdiego Ben Attii to przyjemna i dość lekka lektura. Na tle podobnych filmów nie wyróżnia się niczym nadzwyczajnym, a niektóre wybory fabularne mimo wszystko wydają się wątpliwe. Ben Attia zrobił obraz bezpieczny, dlatego też uniknął poważniejszych wpadek. Zaś malownicze plenery i dobra gra aktorów sprawiają, że większość widzów pewnie przymknie oko na niedoskonałości."
Wyśnione miłości (2010),8,"Termin ""młodzieńcza twórczość"" zazwyczaj kojarzy się z dziełami nieskładnymi, chwiejnymi. Wyziera z nich potencjał, ale jednocześnie przygniata je nieporadność, naiwność i nadekspresja. Z rzadka trafią się jednak osoby, które potrafią wykroczyć poza ograniczenia wieku i zachwycić odbiorców dziełem zapierającym dech w piersiach. Kimś takim jest właśnie 21-letni Xavier Dolan.  ""Wyśnione miłości"" to historia dwojga przyjaciół: Marie i Francisa. Na jednej z imprez poznają sympatycznego Nicolasa. Oboje na wyścigi zaczną zabiegać o jego względy. Walczą o to, kto pierwszy pójdzie z nim na obiad, do kogo najpierw się uśmiechnie, kogo pierwszego przytuli. Nicolas chętnie przebywa w ich towarzystwie. Czy rzeczywiście jest nieświadomy tego, czego od niego oczekują Marie i Francis, i traktuje ich po prostu jak przyjaciół? A może jest bardziej wyrachowany, może lubi być w centrum zainteresowania i specjalnie wygrywa rywalizację Marie i Francisa? Tego do końca się nie dowiemy, pozostaje nam jedynie snuć domysły. Nie jest to jednak aż tak ważne, przynajmniej nie dla Dolana. Nicolas jest wyłącznie obiektem skupiającym uczucia, istotni są jedynie Marie i Francis, to co oni czują i ich wzajemna relacja.  W ten sposób ""Wyśnione miłości"" kontynuują myśl zaprezentowaną w debiucie Dolana ""Zabiłem moją matkę"". To bezkompromisowy portret młodości. Z jednej strony obserwujemy niezwykłą intensywność wszystkich doświadczeń, niesamowite uniesienia rozkoszy i bezdenną rozpacz rozczarowania. Dolan pokazuje to w tak sugestywny sposób, że każdy, kto młodość ma już za sobą, poczuje ostre ukłucie zazdrości. Z drugiej strony reżyser nie kryje brutalnej prawdy, że młodość pozbawiona jest altruizmu. Wszyscy bohaterowie ""Wyśnionych miłości"" to egzaltowani  narcyzowie, ograniczeni koniecznością absolutnego doświadczania samych siebie. Jest w tym oczywiście dużo uproszczeń i naiwności, jednak w przypadku młodego Kanadyjczyka to nie przeszkadza. To właśnie jego wiek uwiarygodnia całość. Widz ma bowiem wrażenie, że oto otrzymał zaproszenie do intymnego świata nastolatka.  Po sukcesie ""Zabiłem moją matkę"" Dolan wyraźnie stał się pewniejszy co do swoich umiejętności jako artysty. Widać to doskonale w konstrukcji nowego filmu. Dolan z mistrzowską precyzją splata obrazy i muzykę, budując misterną konstrukcję, która zachwycić powinna każdego kinomana. Niektóre ujęcia i sekwencje to maestria zdumiewająca u tak młodego twórcy.  Dolan właśnie zdał najtrudniejszy egzamin: po dobrym debiucie, nakręcił jeszcze lepszy film. Mam nadzieję, że nie osiądzie na laurach i będzie się dalej rozwijał. Jeśli tak się stanie, to Kanada doczeka się kolejnego mistrza kina."
Śluby panieńskie (2010),2,"Nie wiem, co jest gorsze: wybrać się na kolejną polską komedię romantyczną, czy też obejrzeć ""Śluby panieńskie"" w reżyserii Filipa Bajona. Skutki zetknięcia się z oboma filmami są niby podobne – zawroty głowy oraz nagły przypływ nienawiści do pani z kasy kina za to, że nie powstrzymała nas przed kupnem biletu. Ból zadawany przez adaptację sztuki Aleksandra Fredry jest jednak perfidniejszy. Idąc na polską szmirę z serduszkiem na plakacie, dokładnie wiemy, czego się spodziewać. W przypadku ""Ślubów"" mamy jednak do czynienia z adaptacją klasyki, obsadzoną i zrealizowaną przez zdolnych ludzi. Dlaczego  więc film okazał się nudny i nieśmieszny?  Bajon nie znalazł po prostu sposobu, by ożywić Fredrę. Język sprzed ponad dwóch stuleci brzmi w kinie archaicznie, a momentami wręcz bełkotliwie. Aktorzy recytują, a nie mówią – nie są bowiem w stanie przebić się przez martwy tekst. Filmowe ""Śluby panieńskie"" to emocjonalny i komediowy skansen, a nie puchnąca od namiętności satyra społeczna.  Reżyser próbował uwspółcześnić sztukę, ale kierunek, w którym poszedł, wydaje się cokolwiek dziwny. Co z tego, że bohaterowie od czasu do czasu korzystają z telefonów komórkowych, czytają kolorowe magazyny, zaś w stodole Radosta znajduje się samochód? Należało w ogóle zrezygnować  ze szlachecko-dworkowego anturażu, przenieść akcję w XXI wiek do podwarszawskiego Konstancina i dopiero wtedy okazałoby się, czy ""Śluby"" rzeczywiście są wciąż aktualne. Tak zrobił chociażby Baz Luhrmann z ""Romeem i Julią"" – uczynił bohaterów potomkami gangsterskich rodów, podłożył pod to przeboje z radia i zmontował w teledyskowym stylu. Efekt? Szekspir już dawno nie miał tyle wigoru.  Bajon chwali się, że obsadził swoje gwiazdy wbrew ich dotychczasowemu emploi. Młody Stuhr knuje intrygi, Szyc się mazgai, a Żmuda-Trzebiatowska jest pyskata i nienawidzi męskiego rodu. Zabawy wizerunkiem są jednak tylko pozorne i w sumie dość oczywiste. Szyc mógłby zagrać nawet śliwkę-robaczywkę, Stuhr próbował makiawelicznych ról w teatrze, zaś ich piękna partnerka pokazywała siłę i charakter w czerstwym ""Ciachu"". O wiele bardziej wolałbym zobaczyć Andrzeja Grabowskiego w innej roli niż wąsaty i czerwony na gębie pan dziedzic, któremu na widok worka dukatów świecą się oczka.    Po tragicznym ""Quo Vadis"" Kawalerowicza wydawało się, że polska kinematografia na dobre pożegnała się ze szkolnymi lekturami. Koszmar powraca jednak wraz ze słabym i niepotrzebnym  obrazem Bajona. Zamiast ""Ślubów panieńskich"" proponowałbym więc śluby kinomanów: Przyrzekam na widza stałość niewzruszoną, uznawać te filmy za chałę skończoną.  "
Boogie Nights (1997),8,"Gdy w filmach Paula Thomasa Andersona ""nowe"" wypiera ""stare"", te pokoleniowe zmiany mają wymiar małej apokalipsy. Są lata siedemdziesiąte. Bohaterowie, związani z przeżywającym rozkwit pornobiznesem, chcieliby wdrapać się na wzgórza oddzielające stolicę ""błękitnego kina"", dolinę San Fernando, od hollywoodzkiej ziemi obiecanej. Ich upadek będzie bolesny, wzgórza pozostaną niezdobyte – fuzja mainstreamu z kontrkulturowym wykwitem w postaci ""ambitnego"" porno okaże się zwykłą mrzonką. Soczewką, skupiającą dramat całego środowiska, jest Dirk Diggler – niezbyt lotny, ale hojnie obdarzony przez naturę chłopak. To postać wzorowana na Johnie Holmesie – legendzie trzech iksów i pociesznym wąsaczu, którego przyrodzenie wpędziłoby w kompleksy King Konga, Goliata i bohaterów ""Stu lat samotności"" razem wziętych. Diggler pojawił się już w studenckim, krótkometrażowym filmie Andersona, lecz dopiero w ""Boogie Nights"" dźwiga (jak się domyślacie, nie na plecach) ciężar generacyjnego świadectwa.  Filmy głównego nurtu, traktujące o branży XXX, są zwykle zachowawcze i wstydliwe. To, co nieprzyzwoite, stanowi najczęściej tło dla całkiem przyzwoitych historii inicjacyjnych albo atłasowych love stories (patrz ""Zack i Miri kręcą porno"" Kevina Smitha). Jednak autor ""Magnolii"" nie chowa głowy w piasek, nie szuka substytutów, nie stara się na siłę uniwersalizować swojej opowieści. Na równi interesuje go odmalowywanie barwnego tła epoki (brawa za scenografię, kostiumy, muzykę!), zaplatanie charakterystycznej dla siebie, wielowątkowej narracji, jak i eksponowanie jednostkowych dramatów, związanych z konkretnym czasem i hermetycznym środowiskiem. Amerykanin nie ma sobie równych w portretowaniu bohaterów rozdartych między przypisaną im przez społeczeństwo etykietą a tłumionymi pragnieniami.  Zmierzch ery niespełnionych marzeń przedstawiony został w konwencji sennego koszmaru. Minimalistyczna, świdrująca muzyka zapowiada nadejście lat osiemdziesiątych. Końca dobiega rozpętane przez republikański establishment polowanie na czarownice, na horyzoncie majaczy coś znacznie gorszego. Ekspansja techniki wideo odbiera zjawisku resztki kontrkulturowej niewinności. Gdy w przeciągu kilku chwil porno staje się egalitarne, a nastolatki zaczynają gimnastykować się przed kamerami za darmo, reżyser inicjuje długą sekwencję upadku bohaterów. Ten fragment budzi mój sprzeciw, gdyż czuć w nim dziadowskie pojękiwanie i tęsknotę za ""złotymi czasami radia"". Jak wiele egzaltacji i przesady jest w demonizowaniu ""nowożytnego"" pornobiznesu, pokażą dopiero świetne dokumenty, odbrązawiające siódmą dekadę ubiegłego wieku  – ""Porno Valley"", ""Pornobiznes: naga prawda"", ""Gwiazdy XXX: Portret intymny"".    Z perspektywy czasu dostrzegamy paradoks całej sytuacji – oddalając się od Hollywood, kino XXX zbliżyło się doń. Choć pornografia przynosi więcej rocznego dochodu niż przemysł filmowy, nie straciła swojego campowego uroku. Coroczne nagrody AVN Awards dowodzą, że napompowany miliardami dolarów świat potrójnego X pozostaje parodystycznym odbiciem Fabryki Snów. Wykrzywioną wersją struktur produkcyjno-organizacyjnych, strategii ""artystycznych"", a nawet dziękczynnych przemów. Gdy w 2004 roku aktorka Sunrise Adams odbierała nagrodę za najlepsze fellatio, dziękowała za wszystkie penisy, które miała w ustach, i za te, które dopiero się w nich znajdą. Sukces przyniosła jej rola u niejakiego Paula Thomasa. Przypadek? A może przeznaczenie?   "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Książę Persji: Piaski czasu (2010),8,"Nie musicie chować twarzy w dłoniach i lamentować nad marną jakością adaptacji elektronicznych hitów – filmowa wersja kultowej serii Prince of Persia przywraca wiarę w sens burzliwego związku kina i gier wideo. Pracując pod dwubiegunową presją, jej twórcy wyszli z konfrontacji z oryginałem obronną ręką. Utwór odchodzi od pierwowzoru na tyle, by autonomiczny scenariusz nie rozlazł się w szwach, a jednocześnie kokietuje fanów cyfrowej wersji i nie odbiera im frajdy z odkrywania wplecionych w fabułę cytatów.    Rzeczony rozdźwięk między dwoma typami odbiorcy jest jedną z głównych przyczyn, decydujących o fatalnym poziomie ekranizacji gier. Osobą, która umożliwiła dialog pomiędzy poróżnionymi grupami, został na planie Mike’a Newella Jordan Mechner – ojciec cyklu o Księciu Persji. Dzięki połączonym siłom Mechnera oraz tercetu scenarzystów, nostalgię, emocjonalny rdzeń filmu, udało się podwójnie zakodować. Bez względu na to, czy macie w mózgu gniazdo HDMI, czy słowo ""konsola"" kojarzy Wam się tylko z rokokowym salonem, za czymś podczas seansu zatęsknicie. Jeśli nie za renesansem serii, która największe triumfy święciła na poprzedniej generacji konsol, to za samoświadomym i profesjonalnie zrealizowanym Kinem Nowej Przygody, pełnym grubo kreślonych bohaterów, nagłych zwrotów akcji i sztubackiego humoru.  Tip-top, ot co. Książę jest przystojny i zawadiacki, księżniczka piękna i rezolutna, szach mądry i dumny, a zły wuj – śliski niczym wąż. Sceny akcji zrealizowane zostały z polotem, zaś skrzące się dowcipem dyskusje trwają dokładnie tyle, ile trzeba. Doświadczony Newell z gracją ominął wnyki i nie przeładował utworu scenami imitującymi mechanikę rozgrywki. Owszem, mamy tu cyfrowo podrasowane popisy akrobatyczne, dynamiczne gonitwy po dachach i filmowy ekwiwalent logicznych zagadek, ale wszystko podane jest z umiarem, a dosłowne cytaty zostały zgrabnie wszyte w literacką tkankę scenariusza (jak ""klasowe"" sprzeczki Taminy i Dastana, odwołujące się bezpośrednio do relacji między bohaterami przedostatniej jak dotąd odsłony gry). Zapewniam, że tytułowe piaski, pozwalające cofnąć czas i odwrócić bieg niefortunnych wydarzeń, nie będą Wam po seansie potrzebne.     Wydanie DVD z butów nie katapultuje, warto jednak sprawdzić materiał dokumentalny o produkcji dzieła. Wersja Blu-ray tradycyjnie dopieści najwybredniejszych widzów. Z uwagi na bogatą paletę kolorystyczną film prezentuje się wprost rewelacyjnie!    "
Pirania 3D (2010),8,"Choć są rejony, w których mięso piranii jada się na podwieczorek, ""łańcuch pokarmowy"" to dla filmowców pojęcie raczej z zakresu poezji niż biologii. W 1978 roku (""Pirania"") populację homo sapiens redukowały rybki zmodyfikowane na zlecenie amerykańskiej armii. Trzy lata później (""Pirania 2: Latający mordercy"") szalony naukowiec wyposażył te same rybki w miniaturowe skrzydełka (sic!). Piranie AD 2010 pochodzą z plejstocenu, kiedy to w obliczu braku konkurencji i generalnej nadpobudliwości żerowały nawet na sobie. Ławica miniaturowych kanibali jest wściekła i głodna, a za sprawą nagłych ruchów tektonicznych w jej menu lądują uczestnicy dzikiej  imprezy nad Jeziorem Wiktorii.     Szczegółowego, anatomicznego opisu piranii dokonuje Christopher Lloyd – pamiętny doktor Emmett Brown z ""Powrotu do przyszłości"". Podobnie jak Richard Dreyfuss ze ""Szczęk"", który pojawia się w scenie otwierającej film, stanowi on interpretacyjny drogowskaz. Jest trybikiem w precyzyjnym mechanizmie, który tylko popkultura może zbudować i częścią spiętrzenia, na które wyłącznie popkultura może sobie pozwolić – parodiuje bohatera w podobnym stopniu parodystycznego. I właśnie taka jest ""Pirania"". Pastisz pastiszu, szyderstwo z szyderstwa, ironizowanie na temat ironicznego. Udana? Bardzo dobra? Żeby tylko. Po prostu re-we-la-cy-jna!  Podczas seansu po głowie kołacze się zwrot, przeżywający obecnie renesans w języku potocznym: ""to się po prostu nie dzieje!"". Nie dzieje się w mainstreamowym, pruderyjnym, amerykańskim kinie, nie w zachowawczych komediohorrorach, nie wśród potworów z połamanymi zębami i stępionymi pazurami. Biuściaste gwiazdki porno i zapomniane przez świat aktorki, ikony kina klasy B i wiecznie niespełnione talenty, konkurs mokrego podkoszulka i krwawa rzeź iście biblijnych rozmiarów, dryfujące silikonowe implanty i cyfrowe penisy. Plus sardoniczny śmiech z upychanych bez umiaru w kinie popularnym wątków prorodzinnych i proekologicznych.  Wszystko w trzech wymiarach i w technikolorze. Doliczcie do tego świetne dialogi, w których pobrzmiewa echo ""wyrafinowanych inaczej"" narracji lat osiemdziesiątych (ponoć dzieci i ryby głosu nie mają, jednak każda linijka tekstu brzmi, jakby napisały ją same piranie, w dodatku podgryzane przez ludzi).    Film wyreżyserował Francuz Alexandre Aja. Miłośnicy kina grozy go kochają, gdyż po transferze z europejskiej mekki horroru do USA zaczął kręcić przeróbki respektujące klasę oryginału (""Wzgórza mają oczy"", ""Lustra""). Tylko tyle i aż tyle. Jego propozycja jest prosta: wóz albo przewóz. Albo szukasz czegoś ponad świetną zabawę, czegoś ponad ""bloody"" i ""sexy"", albo dajesz się pokąsać i przy akompaniamencie histerycznego śmiechu idziesz na dno. Bez paniki, to potrwa tylko chwilę.      "
The Living End (1992),6,"Seans ""The Living End"" to podróż do przeszłości. Film ma już swoje lata – został nakręcony w 1992 roku w zupełnie innych czasach i okolicznościach. Zrobił go młody (w branży filmowej, bo metrykalnie miał już ponad 30-tkę), zbuntowany, niezależny Gregg Araki, który miał już na koncie dwa filmy, lecz dopiero tym obrazem zaistniał i przetarł sobie szlaki ku większym produkcjom.  Araki opowiada historię dwóch młodych, przystojnych mężczyzn, których życie praktycznie dobiegło końca. Są bowiem seropozytywni. W 1992 roku osoba, która dowiadywała się, że jest nosicielem HIV, wiedziała, że jej dni są policzone. Leków w zasadzie nie było, a te, które były, tylko truły człowieka trzymającego się nadziei, że chorobę zabiją wcześniej niż resztę organizmu. ""The Living End"" wydawał się głosem sprzeciwu, buntu przeciwko sytuacji, która z młodych ludzi czyniła żywe trupy, buntu przeciw systemowi, który spychał AIDS do rangi ""czarnej dżumy gejów"", wreszcie bunt przeciwko kinu, które zarzucało widzów sentymentalnymi historyjkami o gejach-samobójcach i eutanazji chorych na AIDS.  Z perspektywy czasu film jest całkiem interesującym obrazem przełomu lat 80. i 90. To portret ludzi, którzy przegrali wszystko. Nie mając nic do stracenia, desperacko trzymają się życia, choć ostentacyjnie plują mu w twarz. To obraz pokolenia straceńców dorastających pod rządami Republikanów, pozbawionych nadziei – męska wersja ""Thelmy i Louise"". A jednak zakończenie sugeruje, że powoli nadzieja zaczyna kiełkować. Araki najwyraźniej liczył na to, co w 1992 roku rzeczywiście się wydarzyło: Bush przegrał walkę o reelekcję. Zaczęła się ""złota era"" Ameryki pod wodzą Billa Clintona.  ""The Living End"" to kwintesencja kina niezależnego. W cieniu Godarda, Warhola i Jarmana, Araki bryka, eksperymentując z fabułą i obrazem. Jest nieco pretensjonalny w swoim artystycznym zadęciu, ale jednocześnie widać w nim żywiołowość i rzeczywistą filmową pasję. Ubarwia fabułę, wrzucając elementy zaczerpnięte z różnych bajek i tworzy z tego pstrokatą całość na swój sposób całkiem interesującą.  Na DVD zaprezentowano nową wersję filmu przygotowaną przez Arakiego w 2008 roku. Wersja z taśmy 16mm została zdigitalizowana, przy okazji poprawiono dźwięk i obraz."
The Social Network (2010),8,"Kiedy byliśmy dziećmi, wpajano nam, że tylko człowiek charakteryzujący się cnotami kardynalnymi może być człowiekiem prawdziwie wielkim. Fortitudo, Iustitia, Prudentia i Temperantia – oto wyznaczniki wzorca do naśladowania. Kiedy dorastamy, zaczynamy dostrzegać, jak niewiele cnoty mają wspólnego z rzeczywistością, że losy świata zmieniali ludzie pełni wad i sprzeczności. Jednym z takich gigantów jest zdaniem Davida Finchera Mark Zuckerberg, założyciel Facebooka. Tak przynajmniej wynika z filmu ""The Social Network"".  Fincher zbudował ""The Social Network"" wokół dwóch spraw sądowych wytoczonych Zuckerbergowi. Pierwsza dotyczyła oskarżeń o kradzież pomysłu na samą stronę, jakiej miał się dopuścić twórca Facebooka. Drugą wytoczył były przyjaciel i biznesowy partner Zuckerberga, który został wyeliminowany z grupy właścicieli praw do strony. Dzięki tym dwóm wątkom poznajemy genezę powstania Facebooka, od  strony do oceny atrakcyjności studentek Harvardu, przez pierwszą skromną sieć uczelnianą po globalnego giganta. Jednocześnie przyglądamy się jej twórcy Zuckerbergowi, który w tej historii gra wszystkie role. Jest bogiem-stwórcą, który powołał Facebook do życia, jest szatanem – przeciwnikiem i oszustem, personifikacją wcielonego zła, jest wreszcie szarym człowieczkiem, ze swoimi przyziemnymi pragnieniami.  Mark Zuckerberg ma powody do niezadowolenia. David Fincher nie łagodzi jego portretu. Na ekranie widzimy młodego człowieka pełnego kompleksów. Oglądanie swych przywar musi boleć. Jednak Zuckerberg powinien też się cieszyć, ponieważ Fincher ostatecznie potwierdził jego pretensje do wielkości. Twórca ""Siedem"" i ""Podziemnego kręgu"" postawił go bowiem w jednym rzędzie z Aleksandrem, Cezarem, Napoleonem, Hearstem. Tak jak oni, na szczyt dotarł nie ze względu na swoją cnotliwość, a z powodu swych kompleksów. Będąc piekielnie inteligentny, jest jednak społecznym kaleką. To separuje go od świata ""ludzi normalnych"". A właśnie bycia w tym świecie, przynależności pragnie najbardziej, nawet jeśli zarazem czuje do niego pogardę. To właśnie ta potrzeba bycia zaakceptowanym (przez rodzinę, przyjaciół, rówieśników, społeczeństwo) pchała Aleksandra, Cezara i resztę do działania. I to właśnie akceptacja jest podstawowym tematem ""The Social Network"" (jak i kluczowym elementem samego Facebooka).  Nie posunąłbym się tak daleko, by ""The Social Network"" nazywać najlepszym filmem Finchera. Z całą pewnością jednak jest to dzieło wyróżniające się w jego reżyserskim dorobku. Na bardzo prostych scenach buduje monumentalną biografię ze skomplikowanymi portretami osobowościowymi. I nie chodzi tu tylko o Zuckerberga, ale także o jego wspólnika Eduardo Saverina, który okazuje się zbyt miękki, by odnieść sukces, nie ma w nim jątrzącej się rany, która nie dawałaby mu spokoju. Fincher znakomicie pokazał też Seana Parkera, twórcę Napstera. To pionier, który stanął do walki z gigantami. Sukces, który osiągnął, przerósł go i zmiażdżył. W ""The Social Network"" jawi się jako mężczyzna czarujący, ale nie da się ukryć, że jest wrakiem człowieka.  Solidny scenariusz Sorkina, wyważenie poszczególnych wątków oraz dobra, jak zawsze u Finchera, gra aktorów sprawiają, że ""The Social Network"" to pełnowartościowy dramat o ludzkich namiętnościach. Film z pewnością okaże się satysfakcjonującą rozrywką dla tych, którzy od kina oczekują czegoś więcej niż tylko zwykłej stymulacji bodźcami wizualnymi."
Żółwik Sammy: W 50 lat dookoła świata (2010),7,"Żółw Sammy powinien stać się wkrótce idolem wszystkich monogamistów. Poczciwy gad poświęca kilkadziesiąt lat na poszukiwania samicy, w której zakochał się od pierwszego wejrzenia. Wszystko po to, by móc jej zrobić dużo małych żółwików i spędzić z nią resztę życia.  Wybranka Sammy'ego ma na imię Karola. Bohater poznał ją tuż po swoim urodzeniu – porwany przez ptaka zdołał wydostać się z jego dzioba, a przy okazji uratować przyszłą partnerkę. Zły los sprawił jednak, że Sammy i Karola nie podróżowali dalej razem. Żółw nie poddawał się. Płynął przez kolejne oceany, poznawał nowych przyjaciół i stawiał czoła niebezpieczeństwom. W głębi serca czuł bowiem, że ta jedyna musi być niedaleko.  Film o przygodach Sammy'ego to propozycja skierowana do najmłodszej publiczności. Próżno szukać tu wymyślnego humoru, cytatów z klasyki kina lub podnoszących ciśnienie sekwencji akcji. Fabuła dryfuje niczym  tratwa, uderzając od czasu do czasu o nowe postaci, które Sammy spotyka na swojej drodze. Są to zarówno morskie stworzenia (inne żółwie, rekiny, kałamarnice), jak i ludzie. Nasz gatunek nie wypada najkorzystniej w filmie – twórcy przypominają o olbrzymich zniszczeniach przyrody, jakich dokonała na przestrzeni ostatnich dekad ręka homo sapiens. W jednej ze scen widzimy na przykład uszkodzony tankowiec, z którego wycieka ropa. Skutki katastrofy są przerażające. Podwodny świat, który jeszcze przed chwilą przypominał magiczne królestwo, zamienia się w szarobury cmentarz. To tak, jakby krainę Małej Syrenki odwiedził Megatron z resztą  złych Transformerów i przerobił wszystko dookoła na paprykarz szczeciński. Horror!  Na szczęście, twórcy ""Żółwika"" nie popadają zbyt często w apokaliptyczne tony, pozwalając nacieszyć się oczom widza. Trzeba przyznać, że osoby odpowiedzialne za animację zasłużyły na złoty trójząb Neptuna. Szczegółowość i precyzja, z jakimi odtworzono tajemnice oceanu, potrafią zachwycić. Zwłaszcza, że 3D w filmie jest naprawdę dopracowane. Nic dziwnego, za reżyserię odpowiada Ben Stassen, twórca takich obrazów, jak ""Wyprawa na Księżyc"" czy ""Dzikie safari"". Belg praktycznie od początku kręci wyłącznie w trzech wymiarach, w związku z czym zdołał tę technologię opanować do perfekcji.  Ekologiczne przesłanie, sympatyczni bohaterowie i piękne krajobrazy – czego chcieć więcej? Zarówno milusińscy, jak i ich rodzice powinni wyjść z seansu zadowoleni. W końcu byle jaki film nie mógłby otrzymać nominacji do nagrody Europejskiej Akademii Filmowej."
Miloš Forman: Co cię nie zabije (2009),7,"Trzeba mocno trzymać się swojego marzenia – powiada w filmie ""Co cię nie zabije"" Milos Forman. Czeski reżyser wie, o czym mówi. Po nakręceniu w Stanach Zjednoczonych ""Odlotu"" prawie rok spędził zamknięty w hotelu, zastanawiając się, co dalej ma robić. Hollywood go nie rozumiało, a  ojczyzna wyklęła. Będąc na skraju załamania nerwowego, bez grosza przy duszy, odebrał pewnego dnia telefon od Michaela Douglasa. Popularny aktor zaproponował mu zrealizowanie ""Lotu nad kukułczym gniazdem"". Ciąg dalszy wszyscy znają dobrze: worek Oscarów (w tym dla najlepszego filmu), szybujące w górę gaże oraz kolejne znaczące tytuły w reżyserskim CV.  W dokumencie Milosa Smidmajera twórca ""Amadeusza"" prezentuje się jako człowiek spełniony. Z młodszą o kilkadziesiąt lat żoną ma dwójkę uroczych bliźniaków, mieszka w rezydencji i planuje realizację kolejnego projektu z plejadą gwiazd w obsadzie. Czasem tylko ponarzeka, że jego dzieci nie znają słowa po czesku, w związku z czym musi z nimi rozmawiać w języku angielskim.  Smidmajer towarzyszy Formanowi m.in. podczas rodzinnego spotkania przy stole oraz w trakcie pogaduszek ze starymi przyjaciółmi z branży. Dinozaury kina wspominają złe recenzje swoich filmów, rzucając przy okazji parę niewybrednych epitetów pod adresem ich autorów. Nie wszystkie dzieła Formana spotkały się z jednakowym uznaniem. Najbardziej szkoda mu chyba ""Valmonta"", który trafił na ekrany zaledwie parę miesięcy po premierze ""Niebezpiecznych związków"", opartych na tej samej powieści Choderlosa de Laclosa. W mrocznym dramacie Stephena Frearsa wicehrabia Valmont był cynicznym uwodzicielem, u Formana – dużym dzieckiem traktującym miłosne podchody jako zabawę. Wizja Czecha trafiła do piachu z powodu fatalnych ocen krytyków oraz słabych wyników box-office'u. Reżyser patrzy na swoje porażki ze zbawiennym dystansem. Przeżył wystarczająco dużo i oberwał po głowie zbyt wiele razy, by teraz  niepotrzebnie się denerwować.  Sporządzony przez Smidmajera portret artysty jest barwny, ale zbytnio wygładzony. Jedynie w scenie, gdy Forman przygotowuje przedstawienie w madryckiej operze, na wierzch wychodzą jego mniej sympatyczne cechy osobowości:  skłonność do irytacji oraz wyżywania się na podwładnych.     Twórca, którego jednym z głównych tematów filmów była wolność, na planie żąda absolutnego posłuszeństwa. Znajomi Formana twierdzą jednak, że można mu wybaczyć dyktatorskie zapędy. F. Murray Abraham, nagrodzony Oscarem za rolę Salierego w Formanowskiej biografii Mozarta, stwierdza: Widzicie ten wygodny i przytulny apartament, w którym sobie teraz rozmawiamy? Pytacie, jak mogłem sobie na niego pozwolić? To ""Amadeusz""."
"Jedz, módl się, kochaj (2010)",7,"Na wstępie powinienem zaznaczyć, że książki Elizabeth Gilbert nie czytałem. Znam ją tylko ze słyszenia. Wiem, że wszędzie, gdzie była wydana, stawała się bestsellerem, a wiele kobiet traktuje ją niemal jak Biblię. Sama Gilbert twierdzi, że popularność jej książki wynika z faktu, iż werbalizuje problemy i potrzeby czytelniczek oraz pomaga im odnaleźć odpowiedzi na nurtujące je pytania. Czy film ma podobną moc? Wątpię. Ryan Murphy nakręcił obraz bez ambicji zmieniania świata. Kinowe ""Jedz, módl się, kochaj"" to przyjemny filmik, chwilami wzruszający, chwilami zabawny, z sympatycznymi bohaterami i gwiazdami w obsadzie. Słowem: ekskluzywna rozrywka na każdą kieszeń.  Julia Roberts gra tu Liz Gilbert, kobietę mającą niezłą pracę, dzięki której dużo podróżuje, przystojnego i kochającego męża i życie, które z niewiadomych przyczyn uwiera ją. Stopniowo dochodzi do wniosku, że małżeństwo nie było dobrym pomysłem, a rozwód jest bolesny, gdyż złamała mężowi serce. Kolejny związek, z utalentowanym młodym aktorem również prowadzi w ślepy zaułek. Sfrustrowana Liz postanawia zaryzykować, rzucić wszystko i wyruszyć w roczną podróż, by odnaleźć siebie. Przystanki zaplanowała we Włoszech, Indiach i na Bali.  ""Jedz, módl się, kochaj"" ogląda się jak baśń terapeutyczną. Chwilami trudno uwierzyć, że to, co widzimy na ekranie, wydarzyło się naprawdę. Na każdym etapie podróży bohaterkę spotyka życzliwość, przyjaźń dobrych ludzi, piękno i harmonia. Jest to tak odległe od tego, co widzimy na co dzień, czy to w wiadomościach, czy na własne oczy, że wierzy się w to tak samo jak w opowieści o jednorożcach i świętym Mikołaju. To wyjaśnia, skąd wziąłem określenie ""baśń"". A ""terapeutyczna""? To proste: ""Jedz, módl się, kochaj"" jest niczym więcej jak filmowym przedstawieniem piramidy potrzeb Abrahama Maslowa. ""Jedz"" symbolizuje potrzeby fizjologiczne, aczkolwiek tu rozumiane są nieco szerzej niż po prostu konieczność dostarczenia niezbędnych do życia składników. ""Módl się"" symbolizuje potrzebę bezpieczeństwa, zaś ""kochaj"" potrzebę miłości.  Całość może razić naiwnością, jednak w tym przypadku naiwność nie jest wcale niczym złym. Baśń musi być przyjemna w oglądaniu i musi krzepić, a te dwa warunki obraz Murphy'ego spełnia. Z trzech epizodów najlepiej prezentuje się pierwszy, choć Włosi ponoć patrzyli nań krzywo. Przedstawiona w nim na poły mityczna Italia z jej pełnymi ekspresji i dobrego serca mieszkańcami przynosi rozkosz, która równać się może tylko spożywaniu pizzy w Neapolu. W epizodzie indyjskim uwagę zwraca przede wszystkim Richard Jenkins jako człowiek prześladowany przez demony z przeszłości. Wątek na Bali z kolei zaskakuje sentymentalnym Javierem Bardemem i ckliwym portretem ojcostwa. To w zupełności wystarcza, by wyjść z kina usatysfakcjonowanym. "
Była sobie dziewczyna (2009),6,"David (Peter Sarsgaard) jest zbyt piękny, by mógł być prawdziwy. Mimo to dziewczyna może marzyć, prawda? I Jenny wkracza w ten świat ze snu, pełen luksusu i swobody z radością i ignorancją typową dla żywej, inteligentnej i spragnionej wrażeń 16-latki. Niestety, w pewnym momencie popełnia błąd i zapomina, że to wszystko jest snem. Ignoruje niepokojące sygnały sugerujące kłamstwo i manipulację i przekonuje siebie samą, że to jest jej życie. Jednak w prawdziwym świecie drogi na skróty nie wychodzą na dobre i Jenny mocno się sparzy, niemal przekreślając swoje szanse na realizację wszystkich planów i ambicji.  Twórcy filmu ""Była sobie dziewczyna"" dalecy są od potępiania postępowania Jenny, czy wygłaszania kazań z ambony o konieczności dobrego prowadzenia się. Wręcz przeciwnie, z filmu jasno wynika, że mimo wszystkich błędów, mimo całego zagrożenia zrujnowania sobie życia, Jenny dobrze zrobiła. Rozpostarła bowiem skrzydła, wyrwała się z klatki sztywnych społecznych konwenansów i wszystkie nabyte doświadczenia prędzej czy później zaprocentują, choćby ze względu na fakt, że teraz będzie potrafiła docenić konieczność mozolnej nauki. Oczywiście, droga, jaką wybrała Jenny, nie jest dla każdego. Mogą na nią wstąpić tylko osoby wystarczająco inteligentne i samoświadome, by nie zatracić się całkowicie. Jenny ma dostatecznie silny charakter, by podnieść się po ciosie i zbudować sobie życie na trwałych podstawach.  Niestety, sam film przypomina nie Jenny, a raczej Davida. Na początku jest uroczy, zabawny i niezwykle przyjemny w oglądaniu. Z czasem jednak traci tempo i zaczyna się rozłazić na wszystkie strony. Całość sprawia wrażenie, jakby twórcy największą frajdę czerpali z opowiadania o uwodzeniu urokami świata, a moralizatorska część została zrealizowana z przymusu. Giną gdzieś interesujące portrety psychologiczne (wyjątek stanowi postać zagrana przez Sally Hawkins), zapomnieć można o iskrzących się od inteligencji i dowcipu dialogów. Na szczęście pierwsza połowa jest naprawdę znakomita - dla Sarsgaarda, Carey Mulligan, Alfreda Moliny i Rosamund Pike warto dać ""Dziewczynie"" szansę.  Wydanie DVD przeznaczone jest w zasadzie wyłącznie dla fanów filmu i jego aktorów. Na płycie nie znajdziemy bowiem ani jednego dodatku. W ich miejsce otrzymujemy krótkie notki wewnątrz opakowania/okładki wydania. Do wyboru mamy wersję oryginalną lub z polskim lektorem, niestety obie są zgrane w DD 2.0.  "
Wall Street: Pieniądz nie śpi (2010),6,"Gdy w 1987 roku na ekrany kin trafił pierwszy ""Wall Street"", reżyser Oliver Stone był niepocieszony. Postać Gordona Gekka (oscarowa rola Michaela Douglasa) – cynicznego i drapieżnego kapitalisty lubującego się w gospodarczych szwindlach – zamiast stanowić przestrogę dla maklerów, okazała się  dla nich wzorem. Gekko był królem świata – ubierał się u najlepszych projektantów, skupował dzieła sztuki i korzystał z telefonu komórkowego (wówczas szczyt nowoczesności). Jakże mógł się z nim równać jego ekranowy antagonista – nieefektowny robotnik głoszący hasła o sprawiedliwości społecznej?  Spotkany po latach dawny rekin finansjery nie robi już jednak takiego wrażenia. W wymiętej marynarce i z zestawem zmarszczek na twarzy przypomina urzędnika bankowego udającego, że jest na wakacjach. Lata spędzone w więzieniu zmieniły ponoć jego spojrzenie na giełdę. Napisał nawet na ten temat książkę pod znamiennym tytułem ""Czy chciwość jest dobra?"". W trakcie spotkania z czytelnikami Gekko poznaje swojego przyszłego zięcia, Jake'a (Shia LaBeouf) – zdolnego gracza z Wall Street, który pragnie zemścić się na miliarderze (Josh Brolin) odpowiedzialnym za śmierć jego mentora. Panowie zawierają układ – Gekko dostarczy chłopakowi informacji na temat podłego finansisty, a ten w zamian umożliwi mu pojednania się z dawno niewidzianą córką (Carey Mulligan).  Relacja między bohaterami przypomina związek Hannibala Lectera i Clarice Starling z ""Milczenia owiec"". Gekko jest tutaj jednocześnie nauczycielem, informatorem i diabłem kuszącym od niechcenia młodego wilka biznesu. Do końca nie wiadomo, czy za maską uczynności i wzruszających wyznań nie kryje się ten sam drań, który dwie dekady wcześniej bez mrugnięcia okiem pozbawiał pracy tysiące ludzi. Douglas wyraźnie bawi się rolą – gra Gekko w tonacji półserio z łobuzerskim błyskiem w oku. LaBeouf i Mulligan są dla niego godnymi partnerami w aktorskim Tour De Force.  Obsadowa hossa nie idzie jednak w parze ze scenariuszem, który nie jest aż tak drapieżny jak w jedynce. Stone nie wywiązał się z obietnic składanych w wywiadach – geneza aktualnego kryzysu ekonomicznego została przedstawiona w filmie w sposób mętny. Zamiast zagłębiać się w meandry pękających baniek finansowych, reżyser powtarza tylko, że chciwość to choroba psychiczna ogarniająca cały świat. A kiedy dokłada do tego standardowe ględzenie o moralności i etyce biznesowej, ""Pieniądz nie śpi"" zamienia się w akademicki wykład.  Mimo wszystko, nawet jeśli dwójka nie przynosi takiej satysfakcji jak oryginał, i tak stanowi fascynujący obrazek giełdy i jej pracowników. Wraz z operatorem Rodrigiem Prieto Stone w efektowny sposób oddaje nerwowość i napięcie panujące w świątyni mamony. Mając do pomocy Douglasa jako pierwszego kapłana, reżyser bez problemu uwodzi widza swoją wizją. "
Planeta 51 (2009),6,"Są zieloni, kochają rock'n'rolla i horrory klasy B. Tak kosmitów wyobrażają sobie twórcy animacji ""Planeta 51"". Chociaż nie, to wcale nie są kosmici. W tym filmie obcym przybyszem jest bowiem człowiek. Przybywa na planetę, by przejąć ją w imieniu Ziemian. Nie wiedział, że jest zamieszkana. Zorientował się jednak za późno i wpadł w poważne tarapaty.  Animacja Jorge Blanco przywołuje stare dobre czas, kiedy ludzie kochali oglądać filmy  w kinach samochodowych, furorę robiły opowieści o porwaniach przez Obcych, a Obszar 51 dopiero zaczynał przenikać do zbiorowej wyobraźni. Starsi widzowie będą mogli z łezką w oku przypomnieć sobie młodość, a dzieciaki przejdą przyspieszony kurs kultury masowej. Całość podana została w lekkostrawnym sosie komediowym z przewrotną zamianą miejsc. Nie jest to film wyrafinowany fabularnie czy formalnie. To prosta rozrywka w sam raz na odsapnięcie po całym dniu.  Wydanie Blu-ray zapewni dodatkową rozrywkę. Obok filmu otrzymujemy bowiem trzy gry, których bohaterem jest Chuck. Podobnie jak film tak i one utrzymane są w stylu retro. Przypominają gry z automatów. Są łatwe w obsłudze i mają bardzo proste zasady. Jedyną ich wadą jest to, że nie są zbyt długie, ale młodszym odbiorcom i tak powinny się spodobać.  W wydaniu mamy jeszcze drugą płytę z całą masą dodatków. Wśród nich jest materiał o tym, jak powstał film, zestaw scen usuniętych oraz relacja z premiery. Zaprezentowano też proces tworzenia wybranych scen i odkryto kulisy życia na Planecie 51. Mnie spodobało się to, że w materiałach dodatkowych znalazł się akcent polski. Możemy mianowicie poznać od kuchni proces tworzenia polskiego dubbingu. Bardzo rzadko dystrybutorzy decydują się na dodawania polskich dodatków, a szkoda.  Sam film oczywiście można obejrzeć w kilku wersjach językowych. W przypadku animacji to zawsze jest dodatkowa frajda. Pozwala to porównać, jak polski dubbing wypada na tle innych. W tym przypadku nasi twórcy nie mają powodu do wstydu. Polski dubbing miejscami wypada lepiej niż wersja angielska, pełna gwiazd światowego formatu. Może tylko w kilku miejscach tłumaczenie nie do końca się sprawdziło, ale są to tylko drobne uchybienia.  ""Planeta 51"" zdecydowanie nie jest obrazem wybitnym. W dobie prawdziwej eksplozji animacji ta europejska produkcja szybko ulegnie zapomnieniu. Cieszy jednak fakt, że polskie wydanie do domowej filmoteki nie ograniczyło się tylko do samego filmu."
StreetDance 3D (2010),6,"Dziwnie jest obserwować, jak następuje pokoleniowa zmiana w kinie. Wszystko, co już kiedyś było modne, a potem zostało odrzucone, teraz wraca  - inne, choć takie samo. Do łask powróciło oldschoolowe kino akcji, przypomniało o sobie kino grozy klasy B, swoich widzów odnalazły też filmy taneczne. Choć te akurat dużo zawdzięczają telewizji. Tak jest właśnie w przypadku ""StreetDance 3D"".  Obraz debiutantów Maxa Giwy i Danii Pasquini wszystko zawdzięcza telewizji. To właśnie za sprawą takich programów, jak ""You Can Dance"", ""X Factor"" czy ""Got to Dance"", a także ""Taniec z gwiazdami"" film w ogóle mógł powstać. Wykreowały one bowiem modę na taniec, a jednocześnie stały się fermami, na których hodowano potencjalne gwiazdy. To właśnie z tych programów pochodzi znaczna część aktorów. Choć są naturszczykami, to jednak na ekranie wcale tego nie czuć. Wręcz przeciwnie, wszyscy sprawiają wrażenie naturalnych i autentycznych. Nawet jeśli grają samych siebie, to przecież występ na planie zdjęciowym nie jest łatwy, a im się to udało. To udowadnia, że ""StreetDance 3D"" powstał z prawdziwej miłości do tańca, żywej pasji, którą uchwycono i oswojono na potrzeby komercyjnego sukcesu. Właśnie ta autentyczność sprawia, że film tak dobrze się ogląda.  Sama fabuła jest dość prosta i schematyczna. Oto mamy taneczną ekipę, która przygotowuje się do turnieju mistrzów. Jednak odejście kapitana sprawia, że drużyna jest na skraju rozpadu. Wtedy los i wspaniała Charlotte Rampling uśmiecha się do nich, oferując pomoc, ale nie do końca z dobroci serca. W zamian za miejsce do treningu chce, by jej uczniowie zostali włączeni do ekipy. Problem w tym, że drużyna reprezentuje nurt street dance, podczas gdy uczniowie trenują balet. To dwa światy, które różni wszystko, a łączy tylko jedno: taniec.  Mimo że fabuła jest niewyszukana i w kinach wykorzystywana była wielokrotnie, to jednak w ""StreetDance 3D"" została zaprezentowana sprawnie i z wyczuciem. Twórcy zdawali sobie sprawę ze swoich mocnych i słabych stron i nie próbowali na siłę udziwniać. To się opłaciło. Młodzi aktorzy bronią się w swoich rolach wsparci przez stare aktorskie wygi. Jednak fabuła i tak ma w tym filmie drugorzędne znaczenie. To, czego oczekują widzowie, to taniec i muzyka. I tu nie będzie zawodu. Soundtrack to mieszanka stylów, które są w tej chwili modne nie tylko na ulicach Londynu. Każdy znajdzie coś dla siebie. Jeśli chodzi o choreografię i zdjęcia scen tanecznych, to  w nich także twórcy postawili na naturalność i autentyzm. Zamiast niewiarygodnych wyczynów, które możliwe są tylko dzięki interwencji magów od efektów specjalnych, dostajemy coś, co z całą pewnością moglibyśmy zobaczyć na żywo. Z tego też powodu ""StreetDance 3D"" jest skierowany przede wszystkim osób, które lubią taniec i patrzą krzywo na wszystkie udziwnienia i przekłamania, od jakich roi się w kinie.  Na koniec pozostaje odnieść się do trzech wymiarów ""StreetDance"". Szczerze mówiąc, jest to chyba najsłabsze ogniwo całej produkcji. Może dlatego, że film ten tak naprawdę wcale 3D nie potrzebuje, by bawić i sprawiać frajdę. W dwóch wymiarach i tak by się obronił. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
500 dni miłości (2009),8,"""(500) dni miłości"", jakże romantycznie brzmi ten tytuł! Jeśli jednak ktoś sądzi, że będzie to kolejna standardowa komedia o związkach albo łzawy melodramat, ten już na samym początku zostanie wyprowadzony z błędu przez narratora. Czym zatem jest pełnometrażowy debiut Marca Webba? Odpowiedź na to pytanie jest naprawdę prosta i otrzymujemy ją również na samym początku obrazu: to historia o uzależnieniu, a narkotykiem jest miłość.  Tom jest romantykiem. Oznacza to ni mniej, ni więcej tylko to, że jest ofiarą romantycznej wizji miłości z całym jej sztafażem: druga połówka, rozśpiewany świat, kiedy się tę połówkę odnajdzie, i wieczne, niezmącone szczęście. Ta fiksacja sprawia, że postrzeganie przez niego rzeczywistości jest mocno wypaczone, a jego życie składa się z powracających faz zakochania, stabilizacji, rozpadu, rozpaczy, pustki i ponownego zakochiwania się. My, widzowie obserwujemy jeden z tych cykli. Trwającą 500 dni historię Summer.  Abyśmy mogli lepiej zrozumieć przypadłość Toma, Marc Webb zdecydował się zaburzyć również rzeczywistość filmową. Stąd mamy nielinearną narrację i sceny wprost ze świata wyobrażonego. Utrudnia to percepcję historii i sprawia, że widz tak jak Tom z dużym opóźnieniem odczytuje rzeczywiste znaczenie poszczególnych scen. Pozwala widzowi bardziej namacalnie doświadczyć to, co przeżywa główny bohater.  ""(500) dni miłości"" to znakomita odtrutka na mainstreamowe historie miłosne. Odnoszę zresztą wrażenie, że im częściej Hollywood bombarduje nas komediami z Jennifer Aniston lub Gerardem Butlerem, tym ciekawiej o miłości opowiada kino niezależne. Obraz Webba to przecież nie wyjątek, ale przedstawiciel coraz silniej rysującego się nurtu, do którego zaliczyć możemy także ""Adama"", ""Wyśnione miłości"", ""Miłość Larsa"" czy ""Parę na życie"". Pozostaje mi zatem trzymać kciuki, by Webb nie zatracił się w Fabryce Marzeń i pozostał intrygującym twórcą nawet  wysokobudżetowych produkcji.  Wydanie Blu-ray filmu prezentuje się całkiem dobrze, choć niestety nie znalazły się na nim wszystkie dodatki z wydania amerykańskiego. Na dźwięk i obraz nie można narzekać. Lepsze wrażenie daje rzecz jasna oglądanie filmu w wersji angielskiej niż z polskim lektorem. Na płycie znalazły się sceny niewykorzystane i rozszerzone, dzięki którym możemy się dowiedzieć, jak zmieniało się podejście twórców do filmu. Jest też znany z Internetu viral, w którym Joseph Gordon-Levitt i Zooey Deschanel odgrywają sceny z ""Sida i Nancy"", przy czym to Deschanel jest Sidem (co jest odniesieniem do jednej ze scen z ""(500) dni miłości""). Niestety zabrakło komentarza Webba i Gordona-Levitta."
Huśtawka (2010),3,"Gdyby od słuchania kiepskich dialogów w filmie bolały zęby, główny bohater ""Huśtawki"" miałby ręce pełne roboty. Michał (Wojciech Zieliński) jest bowiem dentystą, który między borowaniem a wyrywaniem odbiera telefony od kochanki (Karolina Gorczyca) i żony (Joanna Orleańska). Biedaczek męczy się niemożebnie – ledwie skończy romantyczne tête-à-tête, a już musi biec, by odebrać z przedszkola małą córkę. Kochanka domaga się rozwodu, żona – seksu, a pacjentka pragnie mieć nowe koronki, by w ten sposób przypodobać się mężowi z Ameryki. Wszyscy bardzo cierpią, bo chcieliby mieć ciastko i zjeść ciastko. Ach, gdyby tylko bohaterowie mogli zadławić się swoimi słodkościami i choć przez chwilę nie otwierali ust.  W zamierzeniu reżysera ""Huśtawka"" miała być zapewne gęstym od emocji dramatem psychologicznym. Można by się z niego dowiedzieć, co się dzieje, gdy pragnienia rozmijają się z obowiązkami, a uczucie ustępuje miejsca nudzie. Niby powstało już pełno filmów na podobny temat, ale z dobrym scenariuszem i zdolnymi aktorami dałoby się z tego zrobić interesujący portret pokolenia trzydziestolatków. Ludzi, którzy trochę już życiu przeżyli, ale wciąż czują się młodzi i nie potrafią gnuśnieć na kanapie przed telewizorem u boku tego samego partnera.  Problem w tym, że scenariusz filmu przypomina kserokopię wenezuelskiej telenoweli. Piękni, młodzi i bogaci rzadko kiedy zajmują się czymś więcej, niż rzucaniem sobie spojrzeń pełnych namiętności bądź piciem wina. Szaleństwo, którego tak bardzo pragną, przejawia się co najwyżej w zabawie na huśtawce w trakcie ulewy. Swoją drogą, tę scenę  operator fotografuje, jakby znajdował się na planie reklamy dezodorantu albo świeżego mleka  - kolory są podrasowane, a obraz spowolniony, tak byśmy mogli oglądać krople wody ściekające malowniczo z piersi Gorczycy.  Przesadny realizacyjny glamour podkreśla tylko sztuczność świata, który kreują na ekranie twórcy. Nie wierzę, że projektantka mody o artystycznej duszy mogła zakochać się bez pamięci w mdłym, zaobrączkowanym doktorku. Nie rozumiem, dlaczego żona naiwnie daje się nabierać na wykręty niewiernego męża. No chyba, że Michał jest kochankiem wszech czasów i umiejętnościami w sypialni rekompensuje brak polotu, poczucia humoru oraz emocjonalne popapranie.  ""Huśtawka"" równie dobrze mogłaby się nazywać ""Z jak zdrada"". Poza paroma scenami erotycznymi, w których pokazano to i owo, film Tomasza Lewkowicza nie różni się niczym od tasiemców tłuczonych masowo przez telewizję.  "
Obywatel Kane (1941),10,"Był rok 1941, Orson Welles miał 26 lat i stworzył, ni mniej, ni więcej, tylko filmowe arcydzieło wszech czasów. Co prawda ""Obywatel Kane"" niezbyt spodobał się publiczności i nie odniósł sukcesu kasowego, ale przynajmniej od pół wieku przypada mu pierwsze miejsce we wszelkich rankingach i opracowaniach historii kina. Choć mody się zmieniają – co i raz czyjś talent zostaje podważony, czyjś inny na nowo doceniony – debiut Wellesa niepokonanie trwa na szczycie. I nie ma co tej tezy na siłę podważać, gdyż ""Obywatel Kane"" broni się bez sztucznej czołobitności – nie jako arcydzieło koturnowe, ale takie, które wciąż wspaniale się ogląda i które niesamowicie wiele od siebie daje.  Ten film w ogóle się nie starzeje, choć sama historia może się dziś wydawać archaiczna, ponieważ w czołówce najbogatszych i najbardziej wpływowych ludzi świata próżno już szukać właścicieli koncernów prasowych. Za to sposób, w jaki życiorys Kane'a, zadufanego w sobie bogacza, który stracił kontakt ze światem, opowiedziano, jest jak najbardziej na czasie. Tyle było w nim nowatorstwa – od kompozycji kadru, przez użycie ścieżki dźwiękowej i budowę fabuły – że do dziś wygląda nowocześnie.  Życie głównego bohatera poznajemy w retrospekcjach: jego dorastanie w biedzie, błyskotliwą karierę w imię ideałów służby publicznej, a w końcu rosnącą megalomanię i zamknięcie się w przepychu pałacu Xanadu. Po śmierci Kane'a pewien reporter tworzący kronikę filmową, Jerry Thompson, postanowił dojść do prawdy, kim naprawdę był ten potężny człowiek. Za klucz do rozszyfrowania Kane'a wziął ostatnie wypowiedziane przez niego słowo: ""Różyczka"". W rozmowach z osobami z otoczenia Kane'a zostają wyjawione różne aspekty jego biografii i osobowości.  Tylko czy w ten sposób można rzeczywiście poznać prawdę o człowieku? Czy każda rewelacja będzie jedynie złudzeniem, że dochodzimy do sedna sprawy? Wnikliwe śledztwo dziennikarzy jawi się w wydaniu Wellesa raczej jako czynność czcza, zastępcza. Także wyjaśnienie zagadki Różyczki poprzez freudowskie cofnięcie się do dzieciństwa Kane'a okazuje się tak naprawdę tylko pozornym wyjaśnieniem. Bo czy rzeczywiście saneczki ze szczęśliwych czasów młodości mówiły nam coś o zmarłym? Wellesowi udało się coś niesamowicie trudnego – przedstawił bowiem Tajemnicę. Czyli to, co byłoby mało medialne dla Thompsona, starającego się porządkować i tłumaczyć rzeczywistość.  Ale to tylko jeden z wielu aspektów i możliwości odczytania ""Obywatela Kane'a"". Chyba najwyraźniej wartość tego filmu podkreśla fakt, że każdy może wysnuwać inne wnioski po jego obejrzeniu. I choćbyśmy oglądali go kilkanaście razy, to za każdym razem odnajdziemy w nim coś nowego.  Dzisiejsza lektura ""Obywatela…"" uzmysławia, jak  od czasu powstania filmu zmieniła się rola prasy. W 1941 mogła ona dość bezpośrednio wpływać na losy obrazu: nie było tajemnicą, że Welles upodobnił postać Kane'a do osoby prasowego potentata, Williama Randolpha Hearsta. Po premierze wszystkie gazety Hearsta miały zakaz publikowania czegokolwiek o filmie. Dziś trudno sobie wyobrazić, by takie odgórne zarządzenie jednej osoby, nawet bardzo potężnej, miało podobną siłę rażenia: Mark Zuckerberg nie wytnie z Facebooka wszystkich wiadomości o ""The Social Network"", bo sam schemat komunikacji  zbytnio się zmienił. Żaden odseparowany od świata (fizycznie i mentalnie) w swoim Xanadu gość nie będzie w stanie zmonopolizować opinii publicznej. Ostatnie Xanadu runęło w masowej wyobraźni chyba wraz ze śmiercią Michaela Jacksona. Choć prawnuczka Hearsta jest ""tylko"" bogatą celebrytką i świata nie zmienia, a Wy o samym filmie czytacie nie w gazecie, a, o zgrozo, w Internecie, magia ""Obywatela"" pozostaje taka sama."
Nie oglądaj się (2009),6,"""Nie oglądaj się"" – te słowa słyszy wciąż główna bohaterka filmu. ""Nie przyglądaj się przeszłości"", ""Żyj tu i teraz"". Takich rad może udzielić tylko ktoś, kto pamięta i kto chciałby jednocześnie zapomnieć. Jeśli jednak nie masz przeszłości, jesteś nikim. Twoja egzystencja zawieszona jest w próżni i trwa w pozornej równowadze, którą zburzyć może wszystko, ot, choćby odmowa wydrukowania powieści.  To jest właśnie przypadek Jeanne (Marceau). Kobieta przeżyła w dzieciństwie poważny wypadek. Jej los się odmienił, choć nie rozumiała zdarzeń, które wtedy miały miejsca, ani konsekwencji tego, co nastąpiło potem. Opiekujący się nią dorośli nie stanęli na wysokości zadania. W rezultacie Jeanne żyje z białą plamą w miejscu, które u innych wypełniają wspomnienia. Dlatego ma obsesję na punkcie przeszłości i dlatego zostaje cenioną autorką biografii. Kiedy jednak próbuje napisać na poły autobiograficzną powieść, jej starania spełzają na niczym. Brak pamięci jest bolesnym piętnem i przeszkodą w realizacji marzeń. W sytuacji wysokiego stresu i frustracji Jeanne zaczyna się zmieniać. Najpierw modyfikacje pojawiają się w jej otoczeniu: meble w domu zdają się inaczej poustawiane. Potem transformacji ulegają jej mąż i dzieci, a i ona sama wygląda obco. Jeanne jest przekonana, że tylko oglądając się, odkrywając przeszłość, jest w stanie rozwiązać zagadkę teraźniejszości. I ma rację. Nie wie jednak, jaką cenę przyjdzie jej za to zapłacić.  Obraz Mariny de Van to próba pogodzenia kina artystycznego, zadającego pytania o to, kim jest człowiek, z kinem rozrywkowym, które chce po prostu zabawić widza atrakcyjną fabułą. Eksperyment ten nie zakończył się pełnym sukcesem. To wciąż film intrygujący i warty obejrzenia, lecz pozostawia niedosyt typowy dla kompromisów. Ci, którzy liczą na prostą rozrywkę, trafią w sam środek skomplikowanego labiryntu i odkryją, że bezrefleksyjne oglądanie ruchomych obrazów nie wystarczy. Z kolei ci, którzy liczą na wnikliwą introspekcję ludzkiej natury, kręcić będą nosem na fabularne uproszczenia. Na szczęście transformacja bohaterki i podróż do źródła własnej tożsamości zostały ukazane w sposób fascynujący i przykuwający uwagę. Reżyserce udało się uniknąć rozwiązań, które zbanalizowałyby całą przypowieść.  Mówiąc o ""Nie oglądaj się"", nie sposób nie wspomnieć o grających główne role Sophie Marceau i Monice Bellucci. Trzeba przyznać, że obie aktorki wywiązały się z zadania na medal. Lepsza jest Marceau, ale może tylko dlatego, że to jej przypadła postać bardziej interesująca. I dobrze, bo o ile Bellucci gra zarówno w kinie artystycznym, jak i hollywoodzkim, o tyle Marceau po krótkim flircie z Fabryką Snów teraz jest jakby nieco na uboczu. W ""Nie oglądaj się"" udowadnia jednak, że jest utalentowaną i do tego wciąż piękną artystką."
Biała i Strzała podbijają kosmos 3D (2010),6,"W dawnych czasach, kiedy żelazna kurtyna broniła nam dostępu do animacji Disneya i Warner Bros., radości i zabawy dostarczali nam towarzysze Wilk i Zając. Teraz duch tamtej epoki spróbuje przywołać rosyjska animacja ""Biała i Strzała podbijają kosmos"". Jest to jednak próba marna i - gdyby nie dialogi - nie warta zachodu.  Film rozbraja naiwną i prostolinijną fabułą, która zupełnie nie przystaje do tego, co zwykli nam pokazywać zarówno Amerykanie, jak i Japończycy. Biała i Strzała to dwa psy. Jedna jest gwiazdą w cyrku, druga bezdomnym włóczęgą. Towarzyszy im obrotny szczur. Cała trójka zostaje schwytana i wywieziona do ośrodka, gdzie odbywają szkolenie. Zwierzęta, które je przejdą, polecą w kosmos. Historie w animacjach nie muszą powalać stopniem skomplikowania, lecz powinny trzymać pewien poziom. U Rosjan jednak fabuła ma charakter szczątkowy i wiele wątków potraktowano po macoszemu.  To samo można powiedzieć o animacji. Większość ekranu zajmuje mało skomplikowane tło, na które naniesieni są lepiej dopracowani bohaterowie. Efekt 3D jest prawie niewidoczny. Chwilami, kiedy zdejmie się okulary, właściwie nie widać podwójnego obrazu albo wcale on nie przeszkadza. 3D widać w zasadzie jedynie w wyeksponowaniu nosów głównych bohaterów. Na plus należy jednak zaliczyć sposób zanimowania zwierząt. Biała i Strzała zostały tak nakreślone, że na pewno dzieciaki je polubią – budzą bowiem szczerą sympatię.  Skoro fabuła nie powala, a animacja niczym specjalnym nie zachwyca, to dlaczego ktokolwiek miałby film oglądać? Odpowiedź jest prosta: ze względu na dialogi. Dawno już nie miałem okazji posłuchać tak zabawnych i do tego przemyślanych tekstów jak w ""Białej i Strzale"". Odwołania do minionej epoki, ""kultowe zwroty"" i humor sytuacyjny sprawiają, że całość przypomina raczej dobrze skrojony kabaret, a nie animację. Strzałem w dziesiątkę było obsadzenie Jarosława Boberka w roli Lenka oraz kabaretu Ani Mru-Mru w roli pcheł.  W ten sposób animacja oferuje każdemu coś miłego. Nie jest tego wiele, ale wystarczy, by nie wyjść z kina z bólem głowy. Mnie jednak szkoda dzieci, bo choć może Biała i Strzała nie są tak nieodpowiedzialnymi i politycznie niepoprawnymi bohaterami co Wilk i Zając, to jednocześnie brakuje im wyjątkowości, by zostać na dłużej zapamiętanymi. No ale cóż, Rosjanie przynajmniej mają już kinową animację 3D. My w Polsce wciąż musimy czekać..."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Jej droga (2010),6,"Bohaterka nowego filmu Jasmili Žbanić staje przed trudnym wyborem. Musi zadecydować, czy wolałaby żyć i wychować dziecko z poczciwym pijaczkiem, czy też maniakiem religijnym. Oba warianty mają zalety i wady. Pijaczek traci pracę z powodu nałogu, ale nawet przez myśl mu nie przejdzie, by oskarżać rodzinę ukochanej o tchórzostwo i zanik wiary. Maniak prawi morały i odmawia seksu przedmałżeńskiego, lecz nie tyka butelki i zachowuje się z szacunkiem w stosunku do partnerki. Obaj kochają równie mocno, bo są tą samą osobą – wypalonym nieudacznikiem, który  odradza się na nowo w meczecie.  Luna i Amar mieszkają w Sarajewie. Ona pracuje jako stewardessa, on jest kontrolerem lotów. Życie na kocią łapę nie przeszkadza im w snuciu planów spłodzenia potomka. Problem w tym, że plemniki Amara są ponoć za mało ruchliwe, dlatego trzeba będzie skorzystać z zapłodnienia in vitro.  Mężczyzna za bardzo się tym nie przejmuje – stres i wszelkie niepowodzenia lubi zalać rakiją, którą zdarza mu się pić nawet na służbie. Gdy jego alkoholowe upodobanie wychodzi na jaw, otrzymuje od przełożonych wypowiedzenie. Los zsyła jednak Amarowi dawnego kolegę z wojska. Ten proponuje mu pracę nauczyciela w obozie wahhabitów – fundamentalistycznego odłamu islamu podejrzewanego o terroryzm.  Wewnętrzna przemiana Amara następuje szybko i bezboleśnie. Alkoholik staje się surowym dogmatykiem, zamieniając jedno uzależnienie na inne. Nie targają już nim żadne wątpliwości i chęć (choćby najmniejsza) sięgnięcia po kieliszek. Dawna egzystencja, wypełniona zabawą i rozpustą, odchodzi w zapomnienie. Co za nudziarz! Gdyby to jego  Žbanić uczyniła centralną postacią swojego filmu, najprawdopodobniej nie dałoby się go oglądać. Jak wskazuje jednak tytuł, poruszamy się po jej drodze. Jej, czyli Luny (świetna Zrinka Cvitešić) – ładnej i sympatycznej dziewczyny, która ma już dosyć ziemskich posłańców Boga. To właśnie oni sprawili, że musiała uciekać z rodzinnej miejscowości w trakcie bośniackiej wojny. Choć na lufach karabinów nieśli religię inną od tej, którą wyznaje Amar, byli tak samo zaślepieni.  Opozycje, które buduje Žbanić, wydają się niekiedy zbyt proste: libertynizm kontra duchowość, kobiety wyzwolone kontra kobiety stłamszone, itd. Na szczęście Luna jest zbyt skomplikowaną i niejednoznaczną postacią, by dało się ją wtłoczyć w jakiekolwiek ramy. Emocjonalna szamotanina bohaterki bywa autentycznie przejmująca, nawet jeśli reżyserka na siłę próbuje udramatyzować jej losy. Luna zadaje pytania o własną tożsamość i siłę uczucia, którym darzy Amara. Czy dla mężczyzny warto poświęcić własną niezależność? Czy można konkurować z Bogiem o zainteresowanie ukochanego? Tyle wątpliwości, a na drodze nie postawiono ani jednego drogowskazu."
Parnassus (2009),4,"Tytułowy Parnassus ma zadatki na showmana tysiąclecia. Po pierwsze, jest nieśmiertelny. Po drugie, w iście faustowskim stylu pojedynkuje się z samym Mefistofelesem. Po trzecie, potrafi ulotne marzenia i lęki ludzkości zamieniać w rzeczywistość. Po czwarte, granice jego języka, będące również granicami jego świata, wyznacza teatr. To jednak tylko teoria. Zaś jak wiemy, to praktyka uczy – teoria tylko śni. Choć Parnassus lubi biadolić o potędze wyobraźni, jego codzienny teatrzyk nie spełnia wymagań londyńczyków. Zachlane dzieci-śmieci i wypacykowane panny uważają go za hochsztaplera, nie pomaga mu magiczne zwierciadło, przypominające rekwizyt z inwentarza odpustowego magika. Nagle, w myśl porzekadła, że noc jest najciemniejsza tuż przed świtem, w życiu Parnassusa pojawia się cierpiący na amnezję Tony. Facet z tysiącem pomysłów na minutę.  Tony ma wiele twarzy. Dosłownie i w przenośni. W filmowym ""planie rzeczywistym"" odgrywa go Heath Ledger. To ostania szansa, by zobaczyć aktora bez upiornego makijażu Jokera i utwierdzić się w przekonaniu, że nie miał sobie równych w portretowaniu emocjonalnych wykolejeńców, ludzi zagubionych, subtelnych, ale i skłonnych do autodestrukcji. Kiedy Tony przenosi się do krainy czarów, jego rolę przejmuje gwiazdorskie trio – Jude Law, Colin Farrell i Johnny Depp. Niestety, podyktowany nagłą śmiercią Ledgera zabieg rozbija film na dwie niezależne narracje. Esencją pierwszej jest ważne pytanie: kiedy oswajanie rzeczywistości za pomocą sztuki ma wymiar terapeutyczny, a kiedy wiedzie na skraj przepaści? Druga opowieść to wesołe harce w cukierkowym królestwie fantazji, oszałamiająca podróż po łąkach pełnych kwiatów z tektury i gigantycznych pantofli.    Z postaci Tony’ego, który wodzi na pokuszenie szesnastoletnią córkę Parnassusa, aktywizuje teatralną trupę i poddaje mieszkańców Londynu psychoanalizie, dało się wycisnąć więcej. Niestety to, co w nowym filmie Terry’ego Gilliama najciekawsze i najpikantniejsze, szybko zostaje zinfantylizowane. Baśniowa konwencja łagodzi wątek metafizycznego pata, w którym znajdują się bohaterowie, a reżyserowi brakuje odwagi, by wyeksponować erotyzm wpisany w niejednoznaczne relacje między nimi. Sny autora ""Fisher Kinga"" też stały się nieco nudniejsze: widzieliśmy już te krajobrazy, te mroczne lasy, pastelowe doliny, krzywe gęby i surrealistyczne sytuacje rodem z montypythonowskich animacji.  Podoba mi się desperacja, z jaką reżyser próbował opowiedzieć historię ""człowieka, który oszukał diabła"". Gilliama i Parnassusa sporo przecież łączy. Obaj upadali i podnosili się tak często, że stało się to przedmiotem niezliczonych anegdot. Obaj nierzadko dostawali w kość, a ich sztuki nie rozumieli ci, którzy mieli decydować o jej sukcesie bądź porażce.  Dwupłytowe wydanie DVD nie rozczaruje fanów Gilliama. Poza wieloma wyciętymi scenami, bogatym materiałem z produkcji i rozbudowaną sekcją dotyczącą Heatha Ledgera, znajdziemy tu m.in. krótki dokument o twórczości Amerykanina i materiał z wizyty ekipy na zeszłorocznym festiwalu Camerimage w Łodzi. O jednopłytowej wersji nie wspominam, bo lekarz zalecił mi unikanie stresu. "
Milczenie jest złotem (2010),2,"Termin 'polska komedia romantyczna' powoli staje się synonimem żenującej szmiry i próby wyciągnięcia kasy tanim kosztem. Niestety ""Milczenie jest złotem"" robi wszystko, by potwierdzić jak najgorszą opinię o tym gatunku.  Bohaterką filmu jest Inge, specjalistka od tworzenia efektów dźwiękowych. W życiu prywatnym przechodzi właśnie kryzys. Jej chłopak okazał się niewiernym draniem, którego Inge ma już dość i postanawia z nim skończyć. W tym delikatnym momencie w jej życie wkroczy Piotr, ilustrator bajek i autor komiksów. Spotkają się przypadkowo na ulicy. On wręczy jej kwiaty, pocałuje ją, a potem pójdzie dalej. Jednak żadne z nich tej chwili nie zapomni. Między nimi ""zaiskrzyło"". Spotkanie zainspiruje Piotra do stworzenia komiksowej superbohaterki, Inge straci głos – swoje podstawowe narzędzie pracy. Przez większość filmu bohaterowie próbują się odnaleźć, cały czas mijając się ze sobą.  Trudno powiedzieć, co w tym filmie nie gra, głównie dlatego że trwałoby to za długo. ""Milczenie jest złotem"" jest złe od początku do końca, od góry do dołu. Zawiodła reżyseria. Film miota się bezradnie, rzucany na wszystkie strony w zależności od chwilowego kaprysu. Chwilami wygląda prawie jak potwór Frankensteina, pozszywany z przypadkowych, ledwo do siebie przystających kawałków. Szwankuje tempo, które raz zwalnia do powolnej narracji rodem z lirycznej poezji romantycznej, by po chwili wskoczyć na szybkie obroty kabaretowego skeczu. Nie wypaliła też obsada. Jan Wieczorkowski za bardzo stara się być młodym, nieco wycofanym społecznie chłopaczyną, przez co jego bohater sprawia wrażenie lekko upośledzonego intelektualnie (czemu przeczą wygłaszane przez niego kwestie). Aneta Todorczuk-Perchuć sprawia zaś wrażenie kogoś wyjętego ze swojego żywiołu i wsadzonego w kompletnie obce środowisko. Trudno ""kupić"" jej postać, jeśli ma się wrażenie, że aktorka wcale nie czuje konwencji.  Film mógł się udać, gdyby jego twórcy nie starali się tak nad nim kombinować i gdyby zamiast komedii romantycznej zrobili komedię obyczajową. ""Milczenie jest złotem"" dobrze ogląda się tylko w tych nielicznych chwilach, kiedy staje się satyrą na współczesnych Polaków ogarniętych pędem do robienia kariery i wszystkich dziwactw i nowomód, którym przy okazji ulegają. Niestety wersja, jaką obejrzeć możemy w kinie, sprawia wrażenie parodii komedii romantycznych z niepotrzebnym naddatkiem w postaci bajki o syrence.  "
Resident Evil: Afterlife (2010),5,"Co można zrobić z serią, która ma już na swoim koncie trzy części, a która zbudowana została na dość wątłych podstawach? Można brnąć w pseudofabuły na poważnie i rozdrabniać się w szczegółach apokalipsy. Można też podejść do wszystkiego z dystansem i humorem i nakręcić film, który poza krwawą orgietką niewiele więcej będzie miał do zaoferowania. Paul W.S. Anderson wybrał tę drugą opcję i uratował ""Resident Evil: Afterlife"" przed losem gorszym niż śmierć.  Film nie ma w zasadzie żadnej fabuły. Akcję i zachowanie bohaterów determinują miejsca, stąd też całość ma jasny podział na trzy części. Postaci pełnią wyłącznie przedmiotową rolę. Ich zadaniem jest zapewnienie widzom rozrywki poprzez angażowanie ich w widowiskowe strzelanki i masakry na mniejszą lub większą skalę. Podobnie 3D pełni tu rolę podkreślającą i wzmacniającą efekt w sekwencjach walki. Wszystko to zostało dość sprawnie ze sobą połączone, dlatego też sekwencje akcji ogląda się dobrze. Sprawią one frajdę każdemu miłośnikowi krwawych łaźni.  ""Resident Evil: Afterlife"" można też potraktować jako komedię, parodię filmów SF i akcji. Wesker (Shawn Roberts) to wykapany Agent Smith z ""Matrixa"". Z kolei Wentworth Miller świetnie bawi się, parodiując swoją rolę ze ""Skazanego na śmierć"". Dialogi są maksymalnie podkręcone w stronę sztuczności, tak że dokładnie widać, że twórcy podchodzą do wszystkiego z przymrużeniem oka. Tego samego dystansu i poczucia humoru oczekują od widzów. Jeśli zatem ktoś spodziewa się apokalipsy na poważnie, ten musi przygotować się na rozczarowanie. Film Andersona to czysta rozrywka i zero refleksji. Aż dziwne, że premiera następuje dopiero teraz. Toż to idealny obraz na upały, kiedy wszyscy marzą jedynie o leniuchowaniu.  W teorii film jest dość mocno powiązany z poprzednią częścią. W praktyce jednak nie musicie się tym za bardzo przejmować. ""Afterlife"" można spokojnie obejrzeć bez znajomości poprzednich części. Obraz jest bowiem zamkniętą całością i większość odniesień do poprzednich odsłon serii jest dokładnie wyjaśnionych.  W sumie film okazał się dość prostą rozrywką dla tych, którym nie przeszkadzają eksplodujące głowy, odcinane kończyny i ślepa strzelanina na prawo i lewo.  "
Ostatni Władca Wiatru (2010),3,"Niech porzucą nadzieję ci, którzy wierzyli dotąd w reżyserski szósty zmysł M. Night Shyamalana. ""Ostatni Władca Wiatru"" to film tak niedobry, że aż chciałoby się zjeść okulary 3D mające niby zapewnić nam w trakcie seansu niesamowite doznania wizualne. Jeśli wzrok mnie nie myli, to jedyne trójwymiarowe efekty, jakie widać na ekranie, występują tuż przed napisami początkowymi, przy prezentacji logo wytwórni odpowiedzialnych za produkcję. Od teraz wiecie już, co trzeba zrobić, by małym kosztem zapewnić filmowi wyższe przychody. Wystarczy umieścić na plakacie informację o nieistniejącym 3D, a potem zgarniać kasę z droższych biletów.  ""Władca"" jest rzekomo aktorską ekranizacją popularnego serialu animowanego. Piszę ""rzekomo"", gdyż owymi aktorami są nastoletnie pniaki drewna operujące zaledwie trzema minami (1. jestem zdziwiony 2. jestem zły 3. jestem zakochany). Aż nie chce się wierzyć, że za reżyserię odpowiada ten sam facet, u którego Haley Joel Osment w wieku dziesięciu lat zagrał swoją życiową rolę.  Akcja filmu rozgrywa się w świecie zamieszkanym przez cztery narody: Powietrza, Wody, Ziemi i Ognia. Każda z nacji różni się od siebie nie tylko żywiołem, którym potrafi władać, ale także rasą.   Plemiona Wiatru przypominają tybetańskich mnichów, Wody – Eskimosów, Ziemi – Indian, zaś Ognia – Hindusów. Z niewiadomych przyczyn reprezentujący różne narody główni bohaterowie grani są  we ""Władcy"" przez białych aktorów. Jedynie szwarccharaktery z państwa ognia zostały obsadzone po warunkach, czyli kolorze skóry. Nigdy nie spodziewałem się, że Shyamalan – z pochodzenia Hindus – zdecyduje się na tak rasistowskie decyzje castingowe.  Można by mu je wybaczyć, gdyby ""Ostatni Władca Wiatru"" okazał się dobrą rozrywką: napompowaną akcją i humorem, z galerią barwnych postaci. Problem w tym, że akcja jest drętwa jak szczęka po leczeniu kanałowym, zaś występujące w filmie dowcipy są równie zabawne co perspektywa egzaminu poprawkowego z filozofii XX wieku. O postaciach nie ma co wspominać – z wyjątkiem skonfliktowanego wewnętrznie księcia Zuko (znany ze ""Slumdoga"" Dev Patel) reszta bohaterów przypomina wycinanki z podręcznika pisania scenariuszy filmów o superherosach.  Shyamalan biegnie po łepkach przez historię znaną z pierwszego sezonu oryginalnej kreskówki, zapominając po drodze o elementarnej logice. W efekcie fabuła ""Władcy"" sprowadza się do coś tam, ktoś tam, gdzieś tam zanurzonego w  sosie buddyjskich mądrości. Twórcy uczą nas, iż będąc dostatecznie silnym, nie musimy stosować przemocy wobec naszych wrogów. Wystarczy jedynie pokazać im własną potęgę. Wydaje mi się, że po tym filmie wrogowie Shyamalana wcale nie czują w stosunku do niego większego szacunku."
The End: Spowiedź Prawdziwego Gangstera (2008),7,"Dokument [person=1521628]Nicoli Collins[/person] reklamowany jako ""krwawa"" i ""brutalna"" opowieść o życiu jednego z najsłynniejszych londyńskich gangsterów traci na przekonującej wymowie z jednego zasadniczego powodu. Film został nakręcony i wyprodukowany przez córki Lesa Falco, czyli tytułowego gangstera. Więź między autorkami a bohaterami dokumentu uniemożliwia rzetelne przedstawienie tematu. Z tego powodu ""The End: Spowiedź prawdziwego gangstera"" przypomina raczej zapis z rodzinnego pamiętnika niż ""porażająco szczerą"" historię bezwzględnych bandytów.  W swoim filmie siostry Collins przepytują dziewięciu legendarnych gangsterów z East Endu.   Każdy z nich odpowiada na stawiane po kolei pytania. ""Było o dzieciństwie, o dorastaniu, o chrześcijaństwie… Były żarty… To chyba wszystko"" – podsumowuje rozmowę z [person=1521628]Nicolą[/person] jeden z nich, Jimmy Tibbs. W założeniu najciekawszym fragmentem dokumentu miały być opowieści o dokonanych zbrodniach. Niektórzy mówią o nich z większą otwartością i przywołują dość makabryczne sceny, niektórzy ucinają temat ze względu na ciążące na nich zarzuty czy też z obawy przed konsekwencjami. W efekcie otrzymujemy więc zaledwie kilka krwawych ""anegdot"". Twarze tych niemłodych już mężczyzn i historie na nich wypisane sprawiają jednak wrażenie, że w swoim życiu zrobili wiele złego i widzieli wiele okrutnych zbrodni.  Co najciekawsze, przedstawieni są jako pogodni i uczciwi w swej nieuczciwości panowie, którzy za priorytet stawiają sobie dobro rodziny i lojalność wobec przyjaciół, czym zyskują sympatię widzów. I na tym właśnie polega główny problem tego dokumentu.  Bohaterowie ""The End"" widziani oczami sióstr Collins to ostatni prawdziwi gangsterzy z zasadami. Gdy oni odejdą,  w mieście zapanuje chaos, gdyż władzę w nim przejmą obszczymury, które za nic mają kodeks honorowy, a jedyne, na czym im zależy, to władza i pieniądze. Klika Lesa Falco ubolewa nad zmianami, które zachodzą na East Endzie, i wspomina czasy, gdy na ich ulicy nie trzeba było zamykać drzwi, a staruszki przeprowadzane były przez ulice przez dobrze wychowanych gentlemanów. Ta gloryfikacja ich życia, wręcz hagiograficzna opowieść o ich mało chlubnych dokonaniach może nie spodobać się widzom, którzy przygotowani byli na w miarę obiektywny dokument o londyńskim półświatku.  Znaczącym fragmentem filmu, nawiązującym do jego tytułu, są sceny, których ""prawdziwi"" gangsterzy opowiadają o swoim nawróceniu na drogę boskiego oświecenia. Patetyczne wstawki z podniosłą muzyką i obrazami pochmurnego nieba, przez które przezierają promienie słoneczne, są jednocześnie – wbrew założeniom pań Collins – najzabawniejszym momentem ""The End"". Twardziele z przetrąconymi nosami i opuchniętymi od mordobić grabami opowiadający o Bogu to jak żart z mało wyszukanego skeczu.  W filmie znalazły się prawdopodobnie wszystkie najciekawsze materiały nakręcone przez [person=1521628]Nicolę Collins[/person], wydanie DVD nie zawiera bowiem żadnych dodatków."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Niewinna (2008),6,"Oto dwa męskie portrety: głowy rodziny i kochanka. Ten pierwszy ukazuje osobę stateczną, wierną, zapewniającą bezpieczeństwo. Ten mężczyzna jest filarem, na którym opiera się cała budowla życia i jak większość filarów jest zupełnie bezbarwny, pozbawiony charakteru, definiowany jedynie przez swą funkcjonalność. Drugi portret ukazuje osobę pełną pasji, nieprzewidywalną, ekscytującą. Ten mężczyzna zapewnia stymulację, przygodę, pasję, ale nie jest zbyt wiarygodny, trudno być z nim na stałe. W filmie Richarda Eyre'a owe dwa portrety przybierają bardzo rzeczywiste kształty Liama Neesona i Antonio Banderasa.  Chociaż film nosi tytuł ""Niewinna"", bohaterka grana przez Laurę Linney znajduje się na drugim planie. Jest niczym Bóg – kiedyś chodziła między ludźmi, lecz dziś jest nieobecna. I mimo tego że jej nie ma, ma silny wpływ na pozostałe postaci: motywuje ich zachowanie, żyje w ich wspomnieniach, jest widoczna na zdjęciach, słyszana na poczcie głosowej. Pierwsze skrzypce w filmie grają jednak mężczyźni. ""Niewinna"" to bowiem tak naprawdę przypowieść o tym, co definiuje mężczyznę w relacji z partnerką i w relacji z ""tym drugim"" (the other man – jak w angielskim tytule).  Film inspirowany jest prozą Bernharda Schlinka i ten literacki rodowód jest wyraźnie odczuwalny w konstrukcji bohaterów. Obaj protagoniści to intrygujące, niejednoznaczne postaci. Żyją gdzieś na pograniczu prawdy i fikcji. Mąż (Neeson) prowadzi przedziwną grę z kochankiem (Banderas). Nawiązując z nim kontakt, nie ujawnia swej tożsamości, jednocześnie podszywa się pod żonę w korespondencji mailowej. Kochanek również udaje kogoś innego. Jest mitomanem, który tworzy zasłonę dymną, by ukryć swoją nijakość. W tym wszystkim gdzieś na drugi plan schodzi prawda – najważniejsza będzie relacja, która doprowadzi do swoistej osobowościowej dyfuzji między bohaterami.  Aktorsko ""Niewinna"" robi całkiem dobre wrażenie. Najlepiej wypada Laura Linney jako żona. Jej rola na pierwszy rzut oka może nie wydawać się zbyt istotna, w końcu jest przecież tylko iskrą, która zapaliła lont fabuły. Jednak za sprawą Linney widz doceni jej postać. Dobrze poradził sobie też Neeson w roli męża, który znalazł się w niezrozumiałej dla niego sytuacji. Banderas z kolei nie musiał się zbyt wiele wysilać. Tego rodzaju role to on potrafi zagrać nawet przez sen.  Najsłabszym ogniwem filmu jest jego reżyser. Transmutacja literackiego pierwowzoru w dzieło filmowe nie do końca się powiodła. ""Niewinna"" nie zyskała niezależnej tożsamości, którą można byłoby identyfikować z wizją reżysera. Brakuje tu myśli przewodniej, przyczyny, która ""usprawiedliwiałaby"" powstanie obrazu. Na szczęście literacka baza jest na tyle intrygująca, a aktorzy na tyle dobrzy, by całość oglądało się bez większych zgrzytów."
Marmaduke - pies na fali (2010),3,"Marmaduke jest bardzo uczłowieczonym psem. Ma kompleksy, popełnia błędy i marzy o prawdziwej miłości. Ma jednak to szczęście, że należy do idealnej, kochającej się rodziny, a jego urok osobisty sprawia, że ostatecznie wszystko zostaje mu wybaczone. Słowem: doskonały wzór dla małoletniej widowni.    Wszyscy bohaterowie ""Marmaduke’a"" są na wskroś stereotypowymi postaciami. Głowa rodziny, Phil Wilson, to typowy mężczyzna, który za priorytet stawia sobie zadbanie o dobrobyt swoich dzieci i żony. Mama, piękna i atrakcyjna kobieta, ma niewiele do powiedzenia i akceptuje każdą decyzję swojego męża. Nie ma nic przeciwko, gdy ten postanawia, by wszyscy przeprowadzili się na Florydę, gdzie ma nadzieję rozwinąć swoją karierę w firmie produkującej karmę dla psów. Na miejscu jest tak zajęty pracą, że nie zauważa fochów swojej nastoletniej, burzliwie dojrzewającej córki i smutnego spojrzenia synka, który wcale nie ma ochoty grać w piłkę nożną, tak jak życzyłby tego sobie kochający go tatuś. Gdy w rodzinie źle się dzieje, do akcji wkracza Marmaduke, dog niemiecki wielkości konia, który w dodatku musi się zmagać ze swoimi własnymi problemami -  zadbaniem o pozycję w sforze nowo poznanych psów, zdobyciem pewności siebie i serca ukochanej. Choć wszystko robi w niewłaściwej kolejności, jego postępowanie sprawi, że oglądające go dzieci nauczą się kilku cennych rzeczy.  Wybierając się na seans ""Marmaduke’a"", należy pamiętać, że film kierowany jest do najmłodszych dzieci, które ucieszy oglądanie na ekranie gadających zwierząt i ich pokracznych wyczynów. Ich pocieszne pyski mogą wynagrodzić nawet brak wyszukanych żartów i schematyczną fabułę. Dla rodziców najważniejsze może być to, że jeśli dzieci podchwycą morał płynący z filmu, nauczą się, że tylko bycie sobą, nawet jeśli otoczenie tego nie akceptuje, jest jedynym kluczem do zdobycia przyjaciół i miłości osób, które na to zasługują.  Choć seans ""Marmaduke'a"" może być prawdziwym testem na cierpliwość każdego rodzica, warto wybrać się na niego ze względu na dzieci, które będą piszczały na widok tańcujących, wiecznie obślinionych i puszczających toksyczne gazy psów.  "
Moon (2009),7,"Science fiction większości osób kojarzy się z wielkimi widowiskami w stylu ""zabili go i uciekł"". Tymczasem najlepsze dzieła gatunku, przynajmniej jeśli chodzi o literaturę, to pozycje skromne, mało spektakularne, które wykorzystują dekoracje z przyszłości, by poruszyć podstawowe pytania: Kim jest człowiek? Co nas definiuje? Dokąd zmierzamy? Właśnie w tym duchu zrealizowany został przez Duncana Jonesa ""Moon"" i dlatego też rozczaruje on przeciętnego widza, podczas gdy fani gatunku będą zachwyceni, odnajdując tu echa twórczości Dicka, Vance'a, Asimova, Le Guin, Wolfe'a i Mathesona.  ""Moon"" to bardzo skromny film rozgrywający się w zamkniętej przestrzeni księżycowej bazy wydobywczej. Mieszka w niej i pracuje Sam Bell (Sam Rockwell), robotnik kontraktowy, który za dwa tygodnie, po trzech latach spędzonych na satelicie, ma powrócić na Ziemię. Powinien być szczęśliwy i niecierpliwie czekać na godzinę zero, jednak właśnie zaczynają się z nim dziać dziwne rzeczy. Pierwszym symptomem są wzrokowe i słuchowe omamy. Doprowadzą one do wypadku, który powinien się zakończyć jego śmiercią. Bohater został jednak uratowany i odkrył, że na stacji nie jest sam. Drugi mieszkaniec, jego następca, jest tak charakterystyczną osobą, że wywróci do góry nogami świat, w który Sam wierzył. Pozostaje mu już tylko odkryć, kim jest naprawdę...  Mimo niewielkiego budżetu film na ekranie prezentuje się naprawdę okazale. Jones jest kolejnym w ostatnim czasie twórcą, który udowadnia, że w kinowym SF nie liczą się efekty, a historia. Nie musi być oryginalna, musi za to zostać dobrze opowiedziana. A to Jones potrafi. Nie miał zresztą wyboru. Bez budżetu nie mógł sobie pozwolić na widowiskowe sceny, które w ""normalnym"" filmie SF odwracają uwagę widza od scenariuszowych dziur. Z tego też powodu narrację ""Moon"" cechuje wysoka, niemal literacka dyscyplina. Reżyser nie idzie na skróty, nie pozwala sobie na fabularne niechlujstwo.  Z drugiej jednak strony nie da się ukryć, że finansowe ograniczenia nie pozwoliły Jonesowi w pełni rozwinąć skrzydeł. ""Moon"" sprawia wrażenie studenckiej wprawki lub pracy, którą chce się zaimponować przyszłemu szefowi. Mam nadzieję, że Hollywood jest pod wrażeniem i na kolejny film Jonesa nie będziemy długo czekać. W końcu ""Moon"" to jeden z najlepszych obrazów SF dekady.  "
Czeski błąd (2009),9,"W powieści ""Żart"" Milan Kundera, duchowy patron nowego filmu Jana Hrebejka, pisze: Zemsta odkładana na później przeobraża się w coś fałszywego, w prywatną religię, w mit z każdym dniem bardziej oderwany od występujących w nim osób, które w micie zemsty pozostają ciągle takie same, chociaż w rzeczywistości (chodnik bez przerwy się porusza) są już dawno kim innym.  Kim są dzisiaj bohaterowie ""Czeskiego błędu""? Pavel to ceniony profesor medycyny, który ma niedługo otrzymać nagrodę za nienaganną postawę moralną oraz opozycyjną przeszłość. Żona lekarza, Jana, dzielnie wspiera go we wszystkich działaniach. Z kolei Borek jest przebywającym na imigracji rzeźbiarzem. Kim byli kiedyś? Borek chodził z Janą i studiował na akademii sztuk pięknych, zaś Pavel stawiał pierwsze kroki w zawodzie, pracując w szpitalu psychiatrycznym. Które z nich popełniło większy błąd? Czy Borek, który po wyrzuceniu z uczelni za głupi dowcip popadł w pijaństwo i kazał Janie usunąć ciążę? A może szaleńczo zakochany w dziewczynie Pavel, decydujący się na współpracę z bezpieką w celu pozbycia się konkurenta? Jana też nie była lepsza – chociaż wiedziała, że doktor jest donosicielem, postanowiła wyjść za niego za mąż.  Hrebejk, swoim zwyczajem, wzdraga się przed jednoznaczną oceną bohaterów. Pokazuje, iż życie bywa dużo bardziej skomplikowane niż zapisy z ubeckich teczek, w związku z czym należy ostrożnie ferować wyroki. Znamienne, że najbardziej niesympatyczną figurą w filmie reżyser czyni zięcia Pavla, Ludka, który upublicznia informacje dotyczące niechlubnej przeszłości starszego pana. Ludek nie robi tego jednak z pobudek etycznych, lecz zwyczajnej zemsty – chce dogryźć teściowi, bo ten zepsuł rzekomo jego małżeństwo i pchnął go w ramiona kochanki.  Światy filmów Hrebejka zaludniają osobnicy słabi, ale przez to tak bliscy widzowi. Grzechy i grzeszki popełniają czasem z głupoty, kiedy indziej z powodu swojego małego charakteru. Chociaż w ""Błędzie"" brakuje owego słynnego czeskiego ciepełka, to na postaci i tak patrzy się z sympatią. Relacje między nimi zawsze wypełnione są drobnymi niuansami dającymi nam poczucie obcowania z ludźmi z krwi i kości, a nie kukłami. Dlatego to, co początkowo wygląda na publicystykę i lustracyjną anegdotkę, zamienia się w dramat, w którym każda ze stron ma parę mocnych argumentów na swoją obronę.  W wybornej scenie rodzinnego spotkania przy jednym stole zasiadają po latach Pavel i Borek. Ten drugi wymienia: Ch..., sk..., świnia, bydlak, lachociąg. Bardzo długo marzyłem o tym, by nazwać cię którymś z tych określeń. Dziś już nie chcę. Jaki wniosek płynie z wybitnego filmu Hrebejka? Nawet jeśli nic nie zostanie zapomniane i wybaczone, to i tak musimy dalej żyć. Na przekór wrogom i wyrzutom sumienia. Będzie to zarazem pokuta i nagroda  za nasze decyzje z przeszłości. Czyściec i niebo. Kto wie, może na końcu tej drogi uda się znaleźć (nie)święty spokój?"
Tetro (2009),6,"Artystyczna dzielnica Buenos Aires, zapadłe mieszkanko na piętrze. Niczym fassbinderowski marynarz Querelle, przybywa do niego Bennie (Alden Ehrenreich) - chłopak poszukujący starszego brata, który przed laty opuścił Nowy Jork. Przyjmuje go Miranda (Maribel Verdú, znana z roli w ""I Twoją matkę też""), partnerka tytułowego Tetra (Vincent Gallo), który po wyjeździe w poszukiwaniu pisarskiego natchnienia wyrzekł się swojej wcześniejszej tożsamości. Łącznikiem między jednym a drugim wcieleniem Tetra są jego zapiski, które dla Benniego staną się świętą księgą, kryjącą tajemnice rodziny i psychikę brata. Podróż w głąb nich będzie dla bohatera pielgrzymką po nowe ja, po dojrzałość. A może będzie tylko snem?  Na jesieni życia Francis Ford Coppola pozwala sobie na wiele. Niedawno wyreżyserował film na podstawie Mircei Eliadego (""Młodość stulatka""), teraz ""Tetro"" - pierwszy obraz od czasu ""Rozmowy"" (1974) oparty na swoim własnym scenariuszu. Powstała efemeryda, w której wątki autobiograficzne mieszają się z poetyką snu, a lista inspiracji nie miałaby prawa zmieścić się w napisach końcowych. Bo czego tu nie ma? Ehrenreich stylizowany jest na młodego Leonardo DiCaprio, a Gallo na Christophera Walkena z czasów ""Łowcy jeleni"", wszystko pomieszane jest ze wszystkim. To trochę ballada, trochę kontaminacja i pastisz klasyki kina, ale i melodramat rodzinny. Gdyby filmu nie podpisał Coppola, należałoby podejrzewać, że Vincent Gallo spotkał się przy wódce z Pedro Almodovarem, zadzwonili po Jima Jarmuscha i postanowili wspólnie nakręcić obraz inspirowany Freudem, którego wielki portret zawisłby na planie filmowym, niczym zdjęcie Klausa Marii Brandauera w scenie pogrzebu z ""Tetra"".  Zgrany do cna freudowski kompleks Edypa wciąż jednak działa, gdyż Coppola ubiera go w formę śledztwa. Aby stać się mężczyną, trzeba symbolicznie zabić ojca (Brandauer) - ucieleśnienie świata nakazów i zakazów, wyższości i seksualnej potencji. Ale jak to zrobić, kiedy nie wiadomo, kim tak naprawdę jest, albo gdy nie jest tylko jeden? Co zrobić, kiedy sami stajemy się ojcami? Coppola zadaje ważne pytania, ale powagę traktatu filozoficznego ubiera w almodovarowski kicz. Robi to jawnie: stąd obecność Carmen Maury w obsadzie, stąd też fascynacja spektaklem, przynosząca na myśl chociażby ""Porozmawiaj z nią"". Z drugiej strony, aby kicz ten miał swoją urodę i znaczenie, wpisuje go w strukturę jarmuschowskiej ballady za pomocą ujęć znanych z ""Truposza"" czy ""Inaczej niż w raju"", kontemplujących pustkę i nudę jako naturalną i w zasadzie piękną scenerię życia. Coppola, ukazując wybory braci oraz wyidealizowany obraz Argentyny, sugeruje ucieczkę do prostoty jako kierunek, w którym mógłby podążyć świat. Kinu proponuje natomiast eklektyzm.  Czy twórcę ""Czasu Apokalipsy"" można uznać za ""autora kina""? Nie jest to wcale oczywiste, biorąc pod uwagę zarówno rozrzut tematyczny i jakościowy jego filmów, jak i fakt, że dominantą stylistyczną niektórych z nich, jak chociażby przezroczystego ""Zaklinacza deszczu"", jest po prostu gatunek. Pewne męczące reżysera obsesje i motywy są mimo wszystko powtarzalne. Są nimi, obecne i w ""Tetro"", mroczne strony ""męskiego świata"" oraz rozbiór mechanizmów kierujących małymi społecznościami, ze szczególnym uwzględnieniem rodziny. Nieważne, czy Coppola posiłkuje się Freudem, Josephem Conradem czy Mario Puzem – rodzinny determinizm, od którego uciekają bohaterowie jego filmów, zawsze niechybnie ich dosięgnie. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Niezniszczalni (2010),5,"Sylvester Stallone ma 64 lata na karku, ale mentalnie nadal znajduje się chyba na poziomie gimnazjum. Gwiazdora wciąż rajcują wielkie spluwy, ostre noże i panienki z biustami rozmiar DD. Mimo wszystko zbliża się jednak do emerytury, w związku z czym jego nowy film, ""Niezniszczalni"", można potraktować jako przyjęcie pożegnalne dla fanów, którzy z sentymentem wspominają czasy ""Rambo"", ""Terminatora"" oraz ""Krwawego sportu"". To hołd dla bohaterów kina akcji, którzy po latach nieco przywiędli, ale wciąż mają zapał do rozwalania wszystkiego w drobny mak.          Randy Couture,  Sylvester Stallone,  Jason Statham  MilleniumNu Image FilmsRogue MarbleNimar Studios  Kluczowa w tym kontekście wydaje się scena w kościele, gdzie przed kamerą spotykają się po raz pierwszy w życiu Stallone, Bruce Willis i Arnold Schwarzenegger. Pozornie rozmowa dotyczy obalenia pewnego południowoamerykańskiego dyktatora zamieszanego w hodowlę twardych narkotyków. W rzeczywistości jednak dawni bogowie Hollywoodu rozliczają się ironicznie ze swoim wizerunkiem twardzieli, a właściwie z tym, co z niego zostało. Szwarcy wybrał karierę polityka, a Willis rozpoczął flirt z innymi gatunkami filmowymi. Jeden Stallone pozostał wierny staromodnej formule na przekór zmieniającym się czasom i trendom.       Dolph Lundgren,  Sylvester Stallone,  Jet Li  MilleniumNu Image FilmsRogue MarbleNimar Studios  W ""Niezniszczalnych"" włoski ogier wciela się w postać Barneya Rossa – szefa tytułowej grupy najemników, którzy żadnej pracy się nie boją. Wyszukiwaniem zleceń zajmuje się dla nich miłośnik harleyów i tatuaży, Tool (Rourke). W wolnych chwilach bohaterowie dyskutują nad moralnymi skutkami swoich działań bądź cierpią z powodu zawodów miłosnych. Wyraźnie widać, że najlepiej czują się w bitewnym szale, gdy w ramię w ramię masakrują tabuny łajdaków.       Jason Statham  MilleniumNu Image FilmsRogue MarbleNimar Studios  Esencją ""Niezniszczalnych"" jest, oczywiście, brutalna akcja. W filmie znalazły się cztery duże sekwencje demolki z użyciem każdego możliwego narzędzia zdolnego zrobić człowiekowi krzywdę. W przeciwieństwie do większości współczesnych produkcji, Stallone rzadko kiedy stawia na efekty komputerowe. Gdy na ekranie dochodzi do widowiskowego wybuchu, możemy być pewni, że odpowiedzialni są za niego pirotechnicy, a nie smutni faceci niewyściubiający nosa sprzed monitora. Nadaje to ""Niezniszczalnym"" przyjemny B-klasowy klimat.       Mickey Rourke,  Sylvester Stallone  MilleniumNu Image FilmsRogue MarbleNimar Studios  Gdyby nie łzawa gadka Toola rozprawiającego o swojej wyjałowionej przez wojnę duszy, film Stallone'a  można by uznać za komedię. Niemal w każdej scenie bohaterowie muszą uraczyć się jakimś żarcikiem lub zabawną dykteryjką. Przekaz wydaje się jasny: nie bierzcie tej historii na serio, jesteśmy tylko grupką podstarzałych maczo, którzy za osiemdziesiąt milionów dolarów urządzają sobie ekranową autoterapię. Może i metroseksualni chłopcy są teraz modni, ale gdy świat staje w obliczu zagłady, to my wkraczamy do akcji.    "
Inferno – niedokończone piekło (2009),7,"To miała być rewolucja. Henri-Georges Clouzot – określany mianem ""francuskiego Hitchcocka"" twórca takich klasyków jak ""Cena strachu"" i ""Widmo"" – otrzymał od hollywoodzkiej wytwórni nieograniczony budżet na nakręcenie filmu, jakiego świat dotąd nie widział. Artysta nie wytrzymał jednak presji. Po wielu miesiącach żmudnej pracy trafił do szpitala z objawami zawału serca, zaś  realizacja ""Piekła"" została wstrzymana. Clouzot już nigdy nie powrócił do tego projektu.  Po latach o nieukończonym opus magnum Francuza pamiętają już tylko jego najzacieklejsi wrogowie oraz historycy kina. Ci pierwsi  z mściwą satysfakcją wypominają Clouzotowi jego megalomanię i gwiazdorzenie. Ci drudzy zastanawiają się, czy ""Piekło"" rzeczywiście miało szansę zrewolucjonizować sztukę filmową. Scenariusz nie zapowiadał trzęsienia ziemi. Cierpiący na bezsenność reżyser wymyślił historię faceta w średnim wieku, którego prześladuje myśl, że jest zdradzany przez piękną i młodą żonę. Za każdym razem, gdy zazdrość daje o sobie znać, postrzeganie świata przez bohatera zostaje zniekształcone. To właśnie sekwencjom omamów Clouzot poświęcił najwięcej czasu. Zanim rozpoczęły się właściwe zdjęcia, artysta zamknął się w studiu z grupą najwybitniejszych operatorów znad Sekwany. Wspólnie obmyślali wizualne tricki, które oddawałyby chaos panujący w głowie rogacza. Gdyby ""Piekło"" było realizowane współcześnie, wystarczyłoby zaangażować paru chłopców zaopatrzonych w komputery z superprocesorami. Mimo wszystko efekty, jakie udało się osiągnąć w połowie lat 60., i tak budzą uznanie. Szkoda więc, że poza tymi paroma błyskotkami Clouzot nie miał widzom nic więcej do zaoferowania.  ""Inferno – niedokończone piekło"" krok po kroku relacjonuje poczynania twórcy ""Uwięzionej"". Dokumentalista Serge Brombe nie tylko przeprowadził rozmowy ze współpracownikami Clouzota, ale także dotarł do materiałów zarejestrowanych na planie. Z pomocą dwójki aktorów zrekonstruował  również sceny, które ostatecznie nie powstały. W sumie nie ma chyba czego żałować. Clouzot od początku nie miał pomysłu na ten film i dlatego w nieskończoność odwlekał nakręcenie kluczowych sekwencji. Doskonale wiedział, że klęska ""Piekła"" będzie poważnym ciosem dla jego kariery. Ci, którzy prawili mu pochlebstwa i nazywali mistrzem suspensu, za chwilę mogli zmienić front i przejść na stronę krytyków.  ""Inferno"" jest najciekawsze właśnie w tych momentach, gdy staje się portretem artysty szamocącego się z własną sztuką. Co zrobić, żeby jednocześnie zadowolić i widzów, i recenzentów, i sponsorów? Jak zarobić kupę kasy, ale jednocześnie się nie sprzedać? Oto pytania, na które Clouzot nie znalazł odpowiedzi. Nie on pierwszy i nie on ostatni.  "
Jak ukraść Księżyc (2010),9,"Nie może być lepiej. Od pewnego czasu największe studia animacyjne toczą między sobą batalię o względy widza, rozpieszczając ich coraz to doskonalszymi obrazami i coraz bardziej wyszukanym poczuciem humoru. Każda kolejna animacja wchodząca do kin jest jeszcze ciekawsza od poprzedniej. W tej wojnie nie ma bowiem miejsca dla słabeuszy. Producenci wiedzą, że by zdobyć serca dzieci, muszą także rozbudzić miłość ich rodziców. Najnowsza pozycja Universalu robi to już od pierwszej sceny. I bajka trwa aż do końca.  Bohaterem opowieści ""Jak ukraść Księżyc"" jest ambitny złoczyńca, który nie pragnie niczego bardziej niż zapisania się w historii jako największy i najbardziej nieobliczalny złodziej wszech czasów. By zasłużyć na to miano, musi zrobić coś naprawdę spektakularnego, jeszcze bardziej niewyobrażalnego niż kradzież egipskiej piramidy. Czy może być coś bardziej nieosiągalnego niż Księżyc? A jednak może. I to coś znacznie bardziej przyziemnego. Jeszcze trudniejsze od przywłaszczenia ciała niebieskiego jest skruszenie twardego jak głaz serca Gru. Ale twórcy bajek przyzwyczaili nas do tego, że nie ma rzeczy niemożliwych.  Dystrybutorzy ""Jak ukraść Księżyc"" promujący go hasłami ""piękna animacja z doskonałym humorem"" nie przesadzili z epitetami ani trochę. Film rzeczywiście jest dopieszczony pod względem wizualnym, a zabawne sceny, których w filmie jest całe mnóstwo, wywołują nieustanne salwy śmiechu najmłodszych, wesoły nastrój udziela się także starszym widzom. Rolę komediową odgrywają przede wszystkim mali żółci pomocnicy Gru, na których ten testuje swoje najnowsze wynalazki. Nieco głupawe, ale za to urocze Minionki nieustannie się przewracają, tłuką młotkami po głowach i porozumiewają bliżej nieokreślonym dialektem (pod tym względem przypominają Gremliny, tylko są o wiele bardziej przyjazne) – i jak się okazuje, te właśnie scenki dostarczają dzieciom najwięcej radości. Nie brakuje też wzruszających kwestii, przed którymi trzeba się nieźle wzbraniać, by nie zalać się potokiem łez.  Scenarzyści animacji postarali się, by opowiedziana przez nich historia była nieszablonowa, choć można w niej odnaleźć znane i lubiane motywy, jak choćby z ""Laboratorium Dextera"" czy parodii Bonda ""Austina Powersa"" – główny bohater wyglądem niezawodnie przypomina Doktora Zło. Należy dodać, że polski dubbing jest świetnie zgrany z oryginalną wersją, co widać najlepiej na przykładzie bajki, którą Gru czyta dziewczynkom na dobranoc (do tego miękkie ""R"" Marka Robaczewskiego w roli Gru brzmi całkiem poetycko).  Widzowie zastanawiający się nad kupnem biletu na ""Jak ukraść Księżyc"" nie powinni mieć wątpliwości, że animacja ta jest jedną z ciekawszych pozycji w kinowym repertuarze, a trójwymiarowe efekty sprawiają, że niektóre sceny – szczególnie zjazd kolejką górską w wesołym miasteczku – robią naprawdę duże wrażenie. I na koniec: Pamiętajcie, by nie wychodzić z sali przed napisami końcowymi – twórcy przygotowali dla widzów jeszcze drobną niespodziankę.  "
The Doors - historia nieopowiedziana (2009),6,"Jim Morrison był fenomenalnym piosenkarzem i natchnionym poetą. Był głosem pokolenia. Był Wielki. A kto śmie twierdzić inaczej, ten nie ma pojęcia ani o muzyce, ani o historii Stanów Zjednoczonych.       Jim Morrison   Twórcy ""Historii nieopowiedzianej"" kochają lidera The Doors, co widać niemal w każdym kadrze filmu. Czynią Morrisona prorokiem głoszącym mroczną ewangelię w epoce wielkich przemian społecznych. Ameryka lat 60. to kraj pełen podziałów – hippisi kontra politycy, rasiści kontra  mniejszości, wolna miłość przeciwstawiona rozlewowi krwi w Wietnamie. Wszechogarniająca frustracja staje się nawozem przyspieszającym rozkwitanie kontrkultury. Inspirowane poezją Blake'a i filozofią Nietzschego teksty Morrisona dobrze wpasowują się w świat na granicy rozpadu. Świat, który nigdy nie będzie już taki sam.  Morrison nie był przygotowany na to, że w krótkim czasie stanie się megagwiazdą. Jak inni koledzy po fachu (Hendrix, Joplin) uciekał w narkotyki i alkohol. Na szczęście cały czas miał przy sobie kumpli z zespołu, którzy za wszelką cenę starali się zagonić go do studia, by nagrać nowy materiał. Choć w ""Historii nieopowiedzianej"" pozostali Doorsi wreszcie wychodzą z cienia Morrisona, to i tak pozostają na drugim planie. Klucze do Drzwi posiada wyłącznie Mr Mojo (jedna z ksywek piosenkarza). Bez niego legenda nigdy nie mogłaby się narodzić.       John Densmore,  Robby Krieger,  Ray Manzarek,  Jim Morrison   Wbrew polskiemu tytułowi, w dokumencie Toma DiCillo nie znalazły się nowe fakty dotyczące Doorsów. Fani grupy mogą poczuć się z tego powodu nieco zawiedzeni, zwłaszcza, że reżyser ma irytującą skłonność do obudowywania obrazów pompatycznymi komentarzami. Nie pomaga nawet zaangażowanie Johnny'ego Deppa w roli narratora. Zabrakło mi też głębszej analizy fenomenu zespołu, który wraz z wygaśnięciem niepokojów w Ameryce zaczął tracić impet. To, że bunt stał się  nieprzydatny, najdotkliwiej odczuł sam Morrison. Artystyczne wypalenie pociągnęło za sobą pogłębiającą się depresję oraz uzależnienie od dragów. This is the End.  ""Historia nieopowiedziana"", pomimo schematycznej konstrukcji, jest całkiem niezłym dokumentem. DiCillo z wprawą miesza materiały archiwalne i nadaje swojemu filmowi rockandrollową energię. No i ta muzyka... Pomimo upływu dziesiątków lat piosenki Doorsów wciąż brzmią świeżo i porywająco. Kupując bilet do kina, przygotujcie się więc na półtorej godziny mistrzowskiego grania. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Psy i koty: Odwet Kitty (2010),5,"Na pewno zauważyliście, że większość czworonogów do złudzenia przypomina swoich panów. Pytanie o to, czy to ludzie dopasowują zwierzaki do swojego charakteru, czy też psy upodabniają się do swoich właścicieli, chyba nigdy nie doczeka się rozstrzygnięcia. Jedno jest pewne, zwierzaki są czasami tak podobne do ludzi, że trzeba się mocno postarać, by oprzeć się pokusie przebrania swojego pupilka w dobrze skrojony garnitur, bazarowy dres czy też strój primabaleriny. W ubraniu same w sobie stanowią przezabawne karykatury pewnych typów osobowości. Nakręcenie filmu, w którym wyglądają, zachowują się jak ludzie i cierpią z powodu tych samych problemów, co my, jest więc idealnym pomysłem na dobrą komedię.  W kontynuacji przygód ""Psów i kotów"" Diggs - dobroduszny owczarek niemiecki pracujący dla policji - z powodu swojej nadgorliwości prowadzącej za każdym razem do niemałych kłopotów zostaje odsunięty od wszystkich spraw i skazany na opuszczenie. Nie jest on jednak wcale taki bezużyteczny. Okaże się bowiem niezastąpiony w walce o ratowanie ludzkości przed przebiegłą, złą do szpiku kości i kompletnie łysą kotką Kitty, która planuje najpierw zniszczyć rasę psów, a potem przejąć kontrolę nad całym światem. Świetnie działająca komórka tajnych psów-agentów będzie musiała prosić o pomoc inne koty. Dlaczego nienawidzące się gatunki chcą połączyć siły? Ponieważ i jednym, i drugim zależy przede wszystkim na dobru ludzi.  Być może przesadziłam, pisząc, że umieszczenie zwierzaków na ekranie wystarczy, by film był zabawny. ""Psy i koty: Odwet Kitty"" jest świetną komedią nie tylko dlatego. Jej autorzy z wyczuciem smaku parodiują najlepsze produkcje ostatnich dziesięcioleci. Dorosły widz bez trudu odnajdzie w niej motywy z ""Zabójczej broni"", ""Mission Impossible"", ""Jamesa Bonda"", ""Batmana"" czy też ""Milczenia owiec"". Co ważne, intertekstualność ""Psów i kotów"" nie jest ani odrobinę nachalna, składa się raczej na niezobowiązującą, acz odprężającą rozrywkę. Ale nie tylko dorośli wychowywani na kinie akcji lat 80. i 90. będą mieli przyjemność z oglądania filmu Lawrence'a Gutermana. Dzieci powinny być zachwycone pełną nieoczekiwanych potknięć, upadków i uderzeń akcją oglądaną w trzech wymiarach.  Nie obawiajcie się, jeśli ani Wy, ani tym bardziej Wasze dzieci (""Psy i koty"" debiutowały przecież dziewięć lat temu, kilkulatki raczej go nie pamiętają), nie widzieliście pierwszej części filmu. Nie musicie jej znać, by zorientować się w fabule i dobrze się bawić podczas seansu. Jedyne, co jest potrzebne, by wyjść z kina zadowolonym, to odrobina dystansu i chęci na niezobowiązującą rozrywkę.  Na koniec cenna rada: warto zostać w kinie do napisów końcowych, by zobaczyć, jak prawdziwe psy i koty radziły sobie na planie ze swoimi rolami. "
Paintball (2009),1,"Przetrwać ""Paintball"" nie jest łatwo. Stwierdzenie to dotyczy zarówno bohaterów filmu, jak i widzów. Jedni i drudzy zostają zwabieni wizją prostej, intensywnej rozrywki. Jedni i drudzy stają się ofiarami makabrycznej gry. I naprawdę trudno powiedzieć, kto wychodzi na tym gorzej. Bohaterowie, których żywot dokonał się w krwawy sposób, czy widzowie, którzy będą musieli żyć z pamięcią tego przerażająco złego filmu?  Od produkcji z rodzaju survival horror nikt nie oczekuje cudów. Fabuła nie tylko nie musi być spójna, ale nawet nie musi być logiczna. Wystarczy jedynie, by w filmie było kilka barwnych postaci, a przede wszystkim - sporo widowiskowej jatki. Przy tak nisko postawionej poprzeczce wydaje się niemożliwe, by nie sprostać wymaganiom. Tymczasem ""Paintball"" przypomina sytuację, w której ktoś, kto próbuje zagotować wodę na herbatę, przypala czajnik, a potem zmienia w stertę popiołu całe mieszkanie. Twórcy zrobili wszystko, co w ich mocy, żeby zepsuć zabawę oglądania mordu na ekranie. Mógłbym uznać to za szlachetne krzewienie ideologii non-violence, gdybym wierzył, że rzeczywiście takie intencje przyświecały twórcom. Mocno w to jednak wątpię.  Najgorsze w tym wszystkim jest to, że pomysł na film Daniel Benmayor i Mario Schoendorff mieli całkiem dobry. Oto grupa przypadkowych, zblazowanych, znudzonych życiem osób chce przeżyć weekend z dużą dawką adrenaliny. Dlatego też zapisali się na udział w grze terenowej, w której biegają z karabinami i próbują się pozabijać. Ponieważ żyją w cywilizowanym kraju, wojna prowadzona jest na niby, zamiast ostrej amunicji uczestnicy mają do dyspozycji kulki wypełnione farbą. Jednak ta gra będzie inna. Okazuje się bowiem, że są ludzie, którzy dość mają pedikiuru ludzkiej natury i chcą doświadczyć prawdziwej przemocy. Wkrótce uczestnicy zaczną ginąć mordowani w mniej lub bardziej wyrafinowany sposób...  Podstawowym grzechem ""Paintballa"" jest wizualna miernota. Wprowadzono kamerę termowizyjną, z której to oglądamy co bardziej makabryczne morderstwa. Niestety obraz z tej kamery jest monochromatyczny, przez co nawet najbardziej widowiskowa scena wypada blado. Ot, choćby taka śmierć przy użyciu mini min. O ileż większe zrobiłaby wrażenie, gdybyśmy zobaczyli ostrą czerwień sztucznej krwi. Twórcom pewnie wydaje się, że byli sprytni, że pokazują to samo, co w setkach podobnych filmów, lecz czynią to zupełnie inaczej. Zapomnieli jednak o tym, że nie bez powodu w tamtych produkcjach nie kombinowano tak ze scenami śmierci.  Drugim poważnym grzechem filmu jest hiszpański dubbing. Z jakichś powodów aktorzy mówili po angielsku, lecz w wersji ostatecznej zastąpiono ścieżkę dźwiękową hiszpańskimi dialogami. Rezultat jest mocno groteskowy, szczególnie w scenach pełnych chaosu i strachu. Krzyki wypadają sztucznie, wręcz komediowo, spokojnie więc można się śmiać, jest to bowiem jedyna odpowiednia reakcja.  Jedyne, co w filmie ciekawi, to pokazanie, jak zniewoloną istotą jest człowiek. Kiedy bohaterowie orientują się, że paintball to tylko pretekst, by złapać ich w pułapkę, przyjmują zasady gry, nie wyłamują się. Nie będą Aleksandrem Wielkim, który pomyślał nieszablonowo i przeciął węzeł gordyjski, oni do końca będą próbować go rozsupłać. Choć ich towarzysze giną, oni nadal zachowują się zgodnie z narzuconymi regułami. Widać to szczególnie wyraźnie w scenie, w której docierają do granicy terenu gry. Jego koniec wyznacza druciany płot pod napięciem. Jednak wystarczyło trochę pomyśleć (a niektórzy z graczy ponoć byli inteligentni), by znalazł się sposób na przedarcie się przez ogrodzenie. Oni jednak cofają się do labiryntu, jak na grzeczne szczury laboratoryjne przystało.  Ta wizja mroziłaby krew w żyłach, gdyby nie to, że znalazła się w tak słabym filmie."
Jestem miłością (2009),8,"Od czasu do czasu twórców nachodzi ochota na nakręcenie filmu w dawnym stylu. Próbowali tego Steven Soderbergh w ""Dobrym Niemcu"" i Roman Polański w ""Autorze widmo"". Jednak to mało znany Luca Guadagnino, autor ""Jestem miłością"", był najbliżej ideału. Włoch przez moment był o krok od spłodzenia arcydzieła, lecz i tak końcowy rezultat jest ze wszech miar godny pochwały.  ""Jestem miłością"" to portret rodziny Recchich. Są bogaci, piękni i uprzywilejowani. Opowieść koncentruje się na Emmie - Rosjance, żonie głowy rodu. Piękna i dystyngowana kobieta jest dowodem na to, że życie może przypominać bajkę. Z surowej rzeczywistości komunizmu przeniosła się do przepychu kapitalizmu. Teraz jednak jej serce ponownie drgnęło i wyruszy w podróż odwrotną do tej, jaką przeżyła przed laty. Oto pewnego dnia na jej drodze staje przystojny przyjaciel jej syna Antonio Biscaglia. Jako dziecko właścicieli restauracji i niewielkiej posiadłości ziemskiej nie należy on do tej samej klasy społecznej co Recchi. Ma jednak talent do gotowania. To właśnie kosztując jego dań, Emma poczuła na nowo, że żyje.  Choć opowiedziałem tu część fabuły, przez większą część filmu nie ma ona większego znaczenia. Dopiero pod koniec Guadagnino przypomina sobie, że film powinien mieć koherentną opowieść i zaczyna splatać, domykać wątki, budując zupełnie niepotrzebną tragedię. Niepotrzebną, gdyż o wartości ""Jestem miłością"" świadczą zupełnie inne elementy. Film ma szkatułkową konstrukcję. Historia, niczym dania podczas wykwintnej uczty, podawane są w niewielkich porcjach. Przy czym istotne jest nie tylko to, co jest na talerzu, ale też to, w jaki sposób zostało to przygotowane i podane. ""Jestem miłością"" to mistrzowska kompozycja obrazów i dźwięków. Zachwycają zdjęcia Yoricka Le Sauxa, przemyślany montaż i doskonale dopasowana muzyka. Całość przenosi nas do kina sprzed kilku dekad, przywodząc na myśl arcydzieła mistrzów włoskiego kina.  Na uwagę zasługuje Tilda Swinton. Była muza Dereka Jarmana na dobre zadomowiła się zarówno w kinie artystycznym, jak i komercyjnym. I nie ma się co dziwić. Obserwując ją w ""Jestem miłością"", nie sposób nie odczuć surowej siły żywiołu, który Swinton w sobie skrywa. Każda scena z jej udziałem to popis aktorskiego kunsztu najwyższej próby. Aktorka pozostaje całkowicie naturalna, a jednocześnie w pełni świadoma kamery, doskonale kontroluje to, co i jak pokazuje. Scenę w restauracji, kiedy jej kubki smakowe eksplodują miłością po spożyciu krewetek, zapamiętacie na zawsze.  ""Jestem miłością"" to ekskluzywna kolacja, na którą każdy szanujący się kinoman po prostu musi się wybrać."
Heartbreaker. Licencja na uwodzenie (2010),7,"Gdyby jakimś cudem ""Heartbreaker. Licencja na uwodzenie"" trafił w ręce kosmitów, pozaziemska cywilizacja dowiedziałaby się bardzo ciekawych rzeczy na temat  relacji damsko-męskich. Otóż ludzkie związki oparte są wyłącznie na kłamstwie i iluzji. Prawda to najlepszy środek na nudę i rozstanie. Mężczyzna, aby zdobyć kobietę, musi zapomnieć o tym, kim jest, i oczarować wybrankę, udając kogoś zupełnie innego. Potem, rzecz jasna, musi przyznać się do kłamstwa, co z kolei pozwala kobiecie krygować się, że niby cała sytuacja ją oburza. Po obowiązkowej przerwie para ponownie jest razem i resztę związku kobieta spędzi na eliminowaniu wszelkich autentycznych cech partnera w myśl zasady, że skoro nie zakochała się w tym, kim jest naprawdę, to i teraz nie musi go takim znosić.  Prawda, że nie jest to najprzyjemniejsza wizja związków? Niezależnie od tego, na ile odpowiada ona rzeczywistości, komedie romantyczne nauczyły nas śmiać się z takich sytuacji, najważniejsza jest bowiem pogoń za ukochaną, a nie sam związek. Ten prawie zawsze ginie przysłonięty napisami końcowymi.  ""Heartbreaker. Licencja na uwodzenie"" jest podręcznikowym przykładem komedii romantycznej. On jest przystojnym amantem, specjalistą od łamania kobiecych serc. Wynajmowany przez zdesperowane rodziny i przyjaciół, rozkochuje w sobie panie przebywające w związkach bez przyszłości. Kiedy już wpadną po uszy, szarmancko je porzuca. Kobiety, zamiast popadać w depresję, uczą się własnej wartości, dzięki  czemu odnajdują szczęście w kolejnym związku. Tymczasem nasz bohater pozostaje sam...  Wszystko się jednak zmienia, kiedy pewien zatroskany ojciec wynajmie amanta do rozbicia związku swojej córki. Piękna Juliette ma wkrótce poślubić mężczyznę idealnego - Jonathana. Nasz bohater z niechęcią przystępuje do zadania, przymuszony palącą koniecznością spłaty pewnego długu. Zarzuca sieć czarów i uroków, lecz Juliette początkowo pozostaje odporna. A kiedy zacznie zwracać na niego uwagę, okaże się, że i on nie jest już tak zdystansowany, jak wymagałaby tego jego praca. Reszta, to już historia.  Film Pascala Chaumeila nie zaskoczy Was żadnymi oryginalnymi pomysłami. Całość zbudowana została na szablonie wykorzystywanym w kinie od stu lat. Jednak twórcom udało się nasycić film odpowiednią dawką uroku, tak że mimo wtórności fabuły ogląda się tę komedię z przyjemnością. Duża w tym zasługa Romaina Durisa, który doskonale czuje się w roli współczesnego Don Juana. Rzadko oglądana na dużym ekranie Vanessa Paradis z wdziękiem radzi sobie z rolą bogaczki desperacko szukającej szarej codzienności.  Film powinien się doskonale sprawdzić jako propozycja spędzenia wspólnie czasu w ciepły, letni wieczór."
Step Up 3 (2010),4,"Taniec to marzenia. Taniec to nadzieja. Taniec to przyjaźń, ale nie zawsze rodzina. Taniec to widowisko, zabawa i ciężka harówka. Ale czy taniec może też być kinem? Twórcy ""Step Up 3D"" próbują przekonać nas, że tak. Jednak to właśnie warstwa fabularna wypada w filmie najsłabiej.  ""Step Up 3D"" to żywiołowe i efektowne sceny taneczne, pomysłowa choreografia, imponujące wykonanie i kilka naprawdę fajnych efektów 3D. Kiedy pojawia się muzyka, a bohaterowie zaczynają swoje uliczne potańcówki, serce zaczyna bić szybciej, a nogi same chcą ruszyć do tańca. To właśnie dla tych scen kupuje się bilety na filmy pod tak jednoznacznym tytułem ""Step Up"". Dlatego też, kiedy twórcy sporo czasu poświęcają na opowiadanie historyjki o związkach, zdradzie i walce o uratowanie budynku, można poczuć się oszukanym. Dialogi i gra aktorska nie są na tak wysokim poziomie, by to, co dzieje się z bohaterami, było w jakikolwiek sposób interesujące. Fabuła ma tu pełnić jedynie rolę łącznika pomiędzy jedną a drugą sceną tańca. Niestety twórcy ""Step Up 3D"" mieli większe ambicje.  Kto jednak zdzierży grę aktorską ofiar szalonej wizażystki (zdecydowanie przesadzono z aplikacją samoopalaczy, podkładów i pudru), tego czeka w pełni satysfakcjonująca jazda bez trzymanki. Finałowy popis tańca i gry światła stanowiłby sam w sobie pierwszorzędny teledysk. Podobnie scena tańca w wodzie. Twórcy przygotowali też zaskakująco różnorodną ścieżkę dźwiękową. Mamy tu wszystko: od Busta Rhymes przez Jessiego McCartneya po Chromeo. Jest to zatem idealna kompilacja na każdą domową zabawę.  Pod względem realizatorskim twórcy ""Step Up 3D"" poszli tą samą drogą co autorzy horrorów 3D (jak ""Krwawe walentynki 3D""). Przez większość czasu trójwymiarowa iluzja nie daje o sobie znać, ma się wręcz wrażenie oglądania zwykłego filmu 2D, tyle że w okularach. Jednak od czasu do czasu twórcy serwują nam głębię obrazu, wyciągane w stronę widza ręce czy ulatujące krople zielonego napoju. I wtedy rzeczywiście czuć, że 3D może być fajną zabawką, gadżetem uatrakcyjniającym pokaz filmowy.  ""Step Up 3D"" jest dokładnie taki, jakim być powinien film o tak jednoznacznym tytule. Jeśli ktoś liczy na pogłębione portrety psychologiczne bohaterów, ten najwyraźniej nie oglądał wcześniejszych odsłon serii. Ten obraz oglądać warto tylko i wyłącznie dla tańca i muzyki. Tu twórcy nie zawiedli."
Salt (2010),8,"Jesteśmy właśnie świadkami wielkiego renesansu kina akcji. Większość powstających ostatnio produkcji wzoruje się na filmach z lat 80., a tymczasem Phillip Noyce i Kurt Wimmer postanowili złożyć hołd kinu lat 90. Oglądając ""Salt"", na myśl przychodzą filmy z Harrisonem Fordem (""Ścigany"", ""Czas patriotów""), Tomem Cruisem (""Mission: Impossible""), Melem Gibsonem (""Okup"") i Brucem Willisem (""Szklana pułapka""). Do tej Wielkiej Czwórki można teraz spokojnie dopisać Angelinę Jolie, jedyną i niepowtarzalną carycę kina akcji.   Fabuła ""Salt"" wykorzystuje ten sam schemat, który znamy z wyżej wymienionych obrazów. Podstawowy pomysł jest bardzo prosty. W tym przypadku mamy do czynienia z agentką CIA, którą pewien umierający na raka rosyjski szpieg oskarża o bycie ""uśpioną komórką"", dzieckiem supertajnego programu radzieckiego. Cała heca polega jednak na tym, że podstawowy pomysł jest następnie zapętlany i wywracany do góry nogami kolejnymi zwrotami akcji – a tych w ""Salt"" nie brakuje. W rzeczy samej, liczba planów w planach jest tu większa niż chociażby w ""Incepcji"". Noyce okazuje się równie sprawnym reżyserem, co Nolan, choć każdy z nich idzie w innym kierunku. Podczas gdy Nolan wytycza nowe ścieżki, Noyce odkrywa na nowo stare, kiedyś dobrze wydeptane, lecz w ostatniej dekadzie zaniedbane i zarosłe chwastami.   ""Salt"" to zabawa na najwyższych obrotach. Twórcy nie przestają zaskakiwać, co chwilę zmieniając całą sytuację. Do tego dorzucają bardzo ""oldschoolowe"" sceny akcji, jak choćby znakomita sekwencja pościgu Salt  po zatłoczonych ulicach wielkiej metropolii. Główna bohaterka jest inteligenta i sprytna. Potrafi szybko myśleć, na poczekaniu skonstruować bombę, dobrze przyłożyć z półobrotu i zwinnie przeskakiwać z cysterny na furgonetkę. Filmowi można oczywiście zarzucić błędy logiczne, lecz i to jest zgodne z zasadami gatunku. Proszę sobie chociażby przypomnieć ""Szklaną pułapkę 2"", w której nieprawdopodobieństw i logicznych wpadek jest więcej niż bombek na choince przeciętnego Polaka.   Film z powodzeniem można wpisać do kanonu obrazów kina akcji, a Angelina Jolie po ""Salt""  stała się największą gwiazdą gatunku i to nie tylko wśród kobiet, ale też i mężczyzn. Od lat czekaliśmy na podobnego aktora. Jedyny element, który psuje wrażenie, to zupełnie niepotrzebne sceny retrospekcji. Są one zbyt ckliwe, przez co wybijają narrację z niezwykle intensywnego rytmu. Co gorsza, zbyt wcześnie ujawniają one szczegóły charakteru Salt, przez co pozwalają nam z dużym prawdopodobieństwem przewidzieć jej zachowanie.   Na koniec jeszcze słowo o Danielu Olbrychskim. Przede wszystkim chciałbym podkreślić to, co dla wielu wciąż nie jest wystarczająco jasne: Olbrychski mówi swoim głosem i o żadnym dubbingu nie ma mowy. Na ekranie wypada dobrze. Nie dał się przyćmić Jolie i z całą pewnością nie zbłaźnił się. Jednak jego rola nie jest zbyt duża, choć trzeba przyznać, że kluczowa dla rozwoju fabuły.   ""Salt"" okazał się bardzo dobrą letnią rozrywką. Był tym, czym powinien był być ""Wanted Ścigani"". W tamtym przypadku twórców trochę poniosła fantazja, tym razem nie było aż tak źle. Tom Cruise może sobie pluć w brodę. Źle zrobił, rezygnując z udziału w filmie. Jego strata to jednak korzyść dla Jolie i dla widzów."
Buddenbrookowie. Dzieje upadku rodziny (2008),6,"Być wiernym literze dzieła, czy też jego duchowi? Oto odwieczne pytanie filmowców podejmujących się trudu przeniesienia powieści na ekran kinowy. Jeśli pójdzie się pierwszą drogą, w efekcie może powstać bezosobowa relacja z kolejnych wydarzeń pierwowzoru. Jeśli wybierze się tę drugą, może się okazać, że konieczne będzie radykalne odejście od fabuły. Każda z tych dróg ma swoje wady i zalety. Pierwsza wydaje się jednak bezpieczniejsza. Nie powinno zatem dziwić, że ""Buddenbrookowie"" to właściwie nic więcej jak tylko ruchoma ilustracja, do tego bardzo uproszczona.  To, co otrzymujemy, to piękny obrazek pewnej epoki. Szczególną uwagę poświęcono detalom wystroju wnętrz i ubioru. ""Buddenbrookowie"" z całą pewności mogą się więc podobać pod względem wizualnym. Zdjęcia Gernota Rolla zasługują na uznanie. Niestety to prawie wszystko, co film ma do zaoferowania. Obraz składa się z serii relacji wypunktowujących najważniejsze zdarzenia w życiu Jeana Buddenbrooka, jego dwóch synów i pięknej córki. Jakby tego było mało, jest to relacja dość chaotyczna -  przeskakuje od osobistych monologów z offu do zdepersonalizowanej obserwacji z boku. Wszystko zaś podporządkowane jest potrzebie chwili.  Po obejrzeniu ""Buddenbrooków"" pozostaje w ustach gorzki posmak niewypowiedzianego pytania: ""Po co to wszystko?"". Reżyser i współscenarzysta Heinrich Breloer nawet nie próbuje wgłębić się w naturę opowieści Tomasza Manna. Stąd w filmie nie ma miejsca na interpretację, na pytania (a co dopiero na odpowiedzi) o przyczyny upadku Buddenbrooków i o to, co autor chciał nam przez to powiedzieć. Breloer bezwzględnie też ignoruje styl Manna, przypomina sobie o nim w najdziwniejszych, zwykle zupełnie nieodpowiednich  momentach. Doprecyzowując  prozę pisarza, sprawił, że całość jest przyziemną kroniką nieistotnych wypadków. Jedynie scena śmierci Thomasa robi wrażenie i pokazuje, czym mógłby być film, gdyby miał odpowiednią konstrukcję i tempo.  Niemiecka produkcja jest więc skierowana nie do tych, którzy poszukują doznań intelektualnych, a do tych, którym podobają się błyskotki i lśniące piękno powierzchowności. Poza wspomnianymi zdjęciami, kostiumami i scenografią na plus zaliczyć można grę aktorów. Większość z nich została bardzo dobrze dobrana i bez większych problemów odnajduje się w skórze swych bohaterów. Na uznanie szczególnie zasłużyli Marko Waschke w roli Thomasa i Jessica Schwarz w roli Tony. O ile dobry występ Schwarz nie powinien dziwić, o tyle mało mimo wszystko obyty z kinem Waschke to spore zaskoczenie. Jeśli to Wam wystarcza, wyjdziecie z seansu usatysfakcjonowani."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Dzieci i ryby (1996),8,"Po ""Kochankach Roku Tygrysa"" oraz dwóch kolejnych częściach serii ""U Pana Boga"" nietrudno zapomnieć, że Jacek Bromski potrafi być cholernie sprawnym reżyserem. Jeszcze dekadę temu ów twórca robił filmy, które pół żartem pół serio wgryzały się w tkankę polskiej rzeczywistości. Z tamtego okresu najbardziej lubię ""Dzieci i ryby"" – inteligentną  satyrę na wojnę płci nad Wisłą. Bromski napisał scenariusz tej komedii specjalnie dla swojej ówczesnej żony, Anny Romantowskiej. Aktorka wcieliła się w postaci kobiety zmuszonej użerać się z bandą żałosnych mężczyzn.  Bromski jest dla polskich samców bezlitosny. Odsłania ich niezdecydowanie, zagubienie, niedojrzałość i brak woli walki. Główną bohaterkę filmu, Annę (Romantowska), otaczają sami nieudacznicy oraz emocjonalni popaprańce. Jej aktualny partner (Frycz) nie może znieść faktu, że kobieta bije go na głowę pod względem sukcesów zawodowych. Były mąż (Olbrychski), który właśnie powrócił z emigracji, z irytującą emfazą wspomina serię życiowych niepowodzeń, składając wszystko na karb dopiero co obalonego komunizmu. Najlepiej w tym towarzystwie prezentuje się Antoni (Stroiński) – szkolna miłość Anny. Choć jest niezaradnym życiowo nauczycielem matematyki, jako jedyny wygląda na przyzwoitego i sympatycznego faceta. Ostatecznie to on będzie w filmie ratował nadszarpnięty samczy honor.  Na dobrą sprawę Anna nie potrzebuje żadnego z tych panów. Po rozwodzie stała się silną i niezależną bizneswoman trzęsącą światkiem reklam telewizyjnych. Zarabia ogromne pieniądze, współpracuje z zagranicznymi firmami i potrafi zawsze postawić na swoim. Upadek starego ustroju stał się dla niej szansą, by wyrwać się z owłosionych łap patriarchatu i samej zacząć rozdawać karty. W 1997 roku, gdy film trafił do kin, Bromski pokazywał kobietom, że zawodowe spełnienie można połączyć z byciem dobrą matką i przyjaciółką. Na szczęście w miłości też przyjdzie jeszcze pora.  ""Dzieci i ryby"" to komedia w stylu Woody'ego Allena. Obracający się w dobrym towarzystwie bohaterowie prowadzą dowcipne rozmowy dotyczące tajemnic alkowy i skomplikowanych relacji damsko-męskich. Przy okazji Bromski z ironią przygląda się środowisku realizatorów reklam, które zapełniają niespełnieni reżyserzy, gotowe na wszystko modelki oraz cwani przedsiębiorcy.  Wszystko kręci się tu wokół seksu i kasy.  Wydanie DVD filmu nie powala. Na płycie nie ma żadnych dodatków, zaś parametry techniczne wołają o pomstę do nieba (obraz w formacie 4:3, zaś ścieżkę dźwiękową zakodowano w Dolby Digital 2.0).  "
Uczeń czarnoksiężnika (2010),6,"Inspiracją do napisania scenariusza ""Ucznia czarnoksiężnika"" stał się segment klasycznej Disneyowskiej ""Fantazji"" z 1940 roku. W oryginale Myszka Miki w rytm muzyki poważnej rozpętuje magiczne pandemonium przy użyciu domowych sprzętów i dopiero interwencja czarodzieja (a zarazem nauczyciela sympatycznego gryzonia) jest w stanie zażegnać kryzys. Opisana powyżej scena trafiła również do filmu Jona Turteltauba. Myszkę Miki zastępuje tu Jay Baruchel, zaś czarnoksiężnika jak zawsze zbolały Nicolas Cage.  Gwiazdor ""Ghost Ridera"" wciela się w postać Balthazara Blake'a – maga terminującego u znanego z legend arturiańskich Merlina. Gdy mistrz zostaje zdradzony przez podstępną Morganę oraz jej pomagiera, Horvatha (Molina), ukochana bohatera (Bellucci) decyduje się poświęcić własną duszę, by uniemożliwić czarnym charakterom przejęcie władzy nad światem. Zrozpaczony Blake spędza kolejnych kilkanaście stuleci, szukając następcy Merlina, który raz na zawsze pokona zło. W XXI wieku w Nowym Jorku spotyka chłopaka (Baruchel) mającego zadatki na doskonałego czarnoksiężnika. Problem w tym, że jest on niewierzącym w czary zakompleksionym kujonem. Blake bierze go jednak pod swoje skrzydła.  Przyspieszona magiczna edukacja nie przebiega, oczywiście, bez przeszkód, co dostarcza twórcom okazji do paru niezłych komediowych sekwencji. Ponieważ Disney wyłożył na produkcję 150 milionów dolarów, dowcipne czary-mary zostały wsparte pokaźną dawką efektów specjalnych. Czego tu nie ma: ziejący ogniem smok, olbrzymi żelazny ptak, węgierskie lustrzane pułapki, samochody zmieniające kształt pod wpływem dotyku, itd., itp. Akcja pędzi na złamanie karku, w związku z czym nie mamy czasu, aby zastanowić się nad sensem ekranowych zdarzeń. W ""Uczniu"" nie mogło też zabraknąć starej hollywoodzkiej śpiewki o wierze we własne możliwości oraz uczuciu zdolnym zwyciężyć każdą przeszkodę losu.  Całość byłaby zapewne mechaniczną, choć sprawnie przyrządzoną porcją rozrywki, gdyby nie aktorzy. Cage mógłby, co prawda, częściej porzucać cierpiętniczy wyraz twarzy, ale – kiedy trzeba – potrafi być zabawny. Z kolei partnerujący mu Baruchel z wdziękiem ogrywa wizerunek zbitego szczeniaka, który wyćwiczył na planie ""Jaj w tropikach"" oraz ""Dziewczyny z ekstraklasy"". Obu panów przyćmiewa Alfred Molina. Jego Horvath to wyborny czarny charakter: demoniczny, zdystansowany i z poczuciem humoru.  Molina jest jak wytworny gadżet znaleziony w sklepie z antykami – już samą obecnością na ekranie dodaje filmowi klasy. Turteltaub nie miał tylko pomysłu na Monicę Bellucci. Piękna Włoszka prezentuje się w ""Uczniu"" niczym komputerowy awatar doklejony na taśmę przez speców od FX.  Nie będę jednak ukrywał, że patrzenie na nią sprawiało mi wielką przyjemność.  "
Mine vaganti. O miłości i makaronach (2010),7,"Życie pełne jest sekretów, czasem mniejszych, częściej większych. Okoliczności zmuszają nas do ukrywania ich i wyrzekania się tego, kim jesteśmy. Jednak tajemnice mają to do siebie, że wychodzą na jaw, a wtedy wprowadzają chaos, diametralnie zmieniają sytuację, ale ostatecznie dają też szansę na bycie sobą.  Na własnej skórze przekona się o tym Tommaso, bohater komedii ""Mine vaganti. O miłości i makaronach"". Tommaso przez ostatnie kilka lat więcej czasu spędzał w Rzymie niż w rodzinnym domu. ""Na obczyźnie"" mógł bowiem być sobą: literatem żyjącym w związku z mężczyzną. W domu musiałby być macho, stuprocentowym hetero-mężczyzną, poza kobietami kochającym tylko makarony. W końcu zbuntował się jednak przeciwko tej maskaradzie i zdecydował odciąć się od rodziny, zakładając, że tylko w ten sposób będzie wolny. Wymyślił sobie, że na rodzinnej kolacji ujawni swoją orientację ze świadomością, że ojciec go wydziedziczy. Wtedy będzie mógł spokojnie wrócić do ukochanego. Niestety, Tommaso popełnił błąd, ze swoich planów zwierzył się bratu. Ten wykorzystał pomysł, uprzedził Tommaso i sam ujawnił, że jest gejem. Reakcja rodziciela była łatwa do przewidzenia. Wyrodny syn został wyrzucony, a Tommaso, chcąc nie chcąc, musiał przejąć rolę spadkobiercy. W takiej sytuacji o ujawnieniu prawdy nie może być mowy, zwłaszcza, że ojcu grozi zawał i śmierć. Niestety sekrety coraz bardziej uwierają i to nie tylko Tommasa. Kolejna konfrontacja wydaje się nieunikniona.  Dla wszystkich, którzy znają kino Ferzana Ozpetka, fabuła ""Mine vaganti. O miłości i makaronach"" nie będzie żadnym zaskoczeniem. Motyw rodzinnej tajemnicy, szukania własnej tożsamości, odkrywania homoseksualnej orientacji przewija się w większości jego obrazów. Przeważnie są to filmy o mocno melodramatycznym charakterze, naznaczone tragedią, czy wręcz śmiercią. Podobnie jest i w ""Mine vaganti"", a jednak tym razem Ozpetek postanowił nadać całości jaśniejsze barwy i zamiast tragedii zaserwował nam komedię. I trzeba przyznać, że z zadania wywiązał się zaskakująco dobrze. Jak na kogoś, kto preferuje smutne opowieści, Ozpetek okazał się twórcą mającym bardzo dobre wyczucie humoru. Sceny komediowe zrealizowane zostały z werwą, pełne są ciepłego humoru, czasem ciętego i ironicznego, ale nigdy nie ordynarnego i głupiego. Nie tracąc nic ze swego normalnego stylu, potrafił go wzbogacić, przez co ""Mine vaganti"", choć brzmi znajomo, nie sprawia wrażenia powtórki z rozrywki.  Plusem filmu są także aktorzy. I tu nie ma zaskoczenia. Tak jak we wcześniejszych obrazach reżysera, tak i tutaj lepiej niż główni aktorzy prezentuje się drugi plan. Największe wrażenie robi Ilaria Occhini w roli babki, która skrywa swoje własne tajemnice i obserwuje z boku, jak sekrety innych zżerają ich od środka. Occhini w pełni zasłużyła na nagrodę Davidi di Donatello i może zdumiewać fakt, że nigdy wcześniej jej nie dostała.  ""Mine vaganti"" nie jest filmem wyjątkowym. Jest to jednak obraz, który przyjemnie się ogląda. Dla jednych może to być za mało, jednak dla mnie to wystarczająco dużo. Zrobić dobry film rozrywkowy jest czasem trudniej niż nakręcić arcydzieło."
Wybuchowa para (2010),5,"Tom Cruise jest super. Choć dobija do pięćdziesiątki, na jego ciele nie widać żadnych oznak starzenia się. Buzia gładka jak pupa niemowlaka, na brzuchu kaloryfer, a nogi tak samo szybkie jak dwadzieścia lat temu. Albo to zbawienny wpływ scjentologicznej wiary, albo Cruise ma wyśmienitego chirurga plastycznego i trenera. Tak czy inaczej, jeśli gwiazdor nadal będzie tak wolno ""dojrzewał"", to  może grać w filmach akcji do emerytury.  W ""Wybuchowej parze"" wciela się w postać superszpiega Roya Millera, zmuszonego do ucieczkii przed swoimi zleceniodawcami z CIA, którzy oskarżają go o zdradę. Herosa wspiera przypadkowo poznana June (Cameron Diaz) – specjalistka w dziedzinie odnawiania starych samochodów spiesząca się na ślub siostry. Bohaterowie poznają się na lotnisku, a ich flirt zaczyna się od tego, że Roy likwiduje złożoną z rządowych zabójców obsługę samolotu. W tym momencie film zamienia się w półtoragodzinny kalejdoskop eksplozji, pościgów i strzelanin sklejonych dość wątłą intrygą.  Początkowo ""Para"" jest dowcipnym pastiszem przygód Jamesa Bonda. Na ekranie nie brakuje egzotycznych krajobrazów, tabunów uzbrojonych po zęby zbirów oraz nowoczesnej technologii zdolnej odmienić losy świata. Reżyser James Mangold nie traktuje gatunkowego sztafażu zbyt serio, dzięki czemu jego film jest raczej komedią sensacyjną niż sensacją z elementami komediowymi.  Najlepiej widać to w scenach akcji, które absurdem dorównują niekiedy skeczom Monty Pythona. Ostra jazda po autostradzie wygląda niemal równie zabawnie, co zbir trzymający się kurczowo pęta kiełbasek w obawie przed wypadnięciem z pociągu.  Mając do dyspozycji dwie gwiazdy światowego formatu, Mangold próbuje nadać ""Wybuchowej parze"" romantyczną aurę. Jego starania spalają jednak na panewce, bo zarówno Cruise jak i Diaz najlepiej czują się, błyszcząc solo. On lubi prężyć mięśnie i posyłać w stronę widowni swój firmowy uśmiech. Ona uwielbia krzyczeć, stroić głupie miny i paradować w bikini. Roy i June mają razem nieco zabawnych dialogów, ale nie są one w stanie rozpalić erotycznej iskry między nimi. Niewykorzystany pozostaje także drugi plan (Dano, Sarsgaard, Davis), który równie dobrze dałoby się zastąpić emaliowanymi garnkami i nikt nie zauważyłby różnicy.  ""Wybuchowa para"" nie jest jednak niewypałem – w kategorii ""film na wakacje"" produkcja Mangolda otrzymuje siódemkę w naszej dziesięciostopniowej skali. Widzowie z ambicjami mogą odjąć punkcik lub dwa. Niemniej nie wierzę, że nie rozbawi ich scena, w której Cruise z miną największego twardziela na tej planecie stwierdza: A teraz idę pogadać z tymi facetami. Nie, żartowałem. Idę ich po prostu pozabijać.  "
Prawie nic (2000),7,"Gdyby taka historia jakimś cudem została nakręcona w Polsce, wyglądałaby zupełnie inaczej. Dlaczego? Ponieważ w naszych realiach społecznych niestety mało wiarygodnie wypadłby obraz, w którym związek dwóch młodych chłopaków w małej nadmorskiej miejscowości rozwija się przy braku zewnętrznych przeszkód. Problemem bohatera ""Prawie nic"" nie jest brak akceptacji środowiska czy rodziny. Reżyser w centrum zainteresowania stawia raczej wewnętrzne rozterki związane z okresem dorastania, które trudno sprowadzić do prostej konstatacji, że bohater nie może pogodzić się ze swoją homoseksualną tożsamością.  W filmie śledzimy losy 18-letniego Mathieu, chłopaka o subtelnej urodzie, który poznaje Cedrica, opalonego sprzedawcę gofrów w typie młodego Marlona Brando. Ich wakacyjny romans przeradza się w coś poważniejszego (chłopcy zamieszkują razem), jednak już niedługo później dochodzi do rozstania. Mathieu ląduje w szpitalu po psychicznym załamaniu, a zimą powraca do miejsca, gdzie przeżywał letnią przygodę. Tak wyglądałaby ta historia, gdyby została opowiedziana chronologicznie, jednak reżyser wprowadza równolegle trzy plany czasowe, więc obserwując Mathieu, gdy kocha się latem na wydmach, już wiemy, jak potoczą się dalej losy ich związku. W ten sposób Sébastien Lifshitz zgrabnie wywija się konwencji melodramatu, która nakazywałaby schemat “gorący romans-wielka tragedia”. W ""Prawie nic"" wydarzenia ustają w pół kroku,  nie dąży się tu do pokazania skrajnych emocji: niby namiętność jest (choć rozkwita jakby przypadkiem), ale nie prowadzi w ostateczności do łez i dramatycznego rozstania. Jeśli takie miało miejsce pomiędzy Cedrikiem a Mathieu, to pozostało poza kadrem. Reżyser już w punkcie wyjścia rozbija miłosną sielankę. Łamie odbiorcze przyzwyczajenia i dzięki temu każe się widzowi zastanowić nad sensem związków w ogóle. Robi to mniej efektownie (ale przez to - może nawet bardziej odważnie) niż Francois Ozon w ""5x2"". Jednak przyznam, że z tych dwóch tytułów wolę ten drugi, ponieważ stawia pytania, podważa nasze ""myślenie melodramatem"", ale mimo wszystko udaje mu się zaangażować widza w losy filmowanej pary. Za to Lifshitz tworzy duży dystans pomiędzy odbiorcą a bohaterami, bawi się ich losem jak demiurg, któremu chyba wszystko jedno, co się z nimi stanie.  Lepiej wypada ""Prawie nic"", jeśli popatrzymy na nie pod kątem budowania nastroju chwili, pokazywania momentu budzenia się seksualności. W filmie poetycko uchwycono efemeryczność romansu. W scenach miłosnych, jak w całej fabule, twórca z premedytacją zahacza o filmowy schemat i ponownie umiejętnie się schematowi wymyka. Fakt, że chodzi o romans homoseksualny, w pewnym sensie schodzi na dalszy plan. I właśnie to stanowi mocną deklarację tego filmu: emancypacja homoseksualna może wkroczyć na etap normalizacji, ponieważ walka o równouprawnienie pod wieloma względami została wygrana. Jakże optymistyczne i obco brzmiące w naszych warunkach społecznych jest to przesłanie.  ""Prawie nic"" jest dopiero drugim tytułem z ""Tęczowej kolekcji"", która będzie pokazywać różne aspekty kina LGBT. Jedynie fakt podjęcia tej odważnej jak na rodzime warunki inicjatywy usprawiedliwia ubóstwo wydania DVD. Na płycie nie umieszczono żadnych dodatków. Film obejrzymy w oryginalnej, francuskiej wersji, do wyboru mając jedynie polskie napisy oraz dźwięk w formacie do 2.0.    "
Wszyscy inni (2009),6,"Cienka jest granica, która oddziela związek idealny od związku w stanie rozpadu. I właśnie o tym opowiada film Niemki Maren Ade. Reżyserka kreśli ową granicę prostymi środkami, a potem każe swoim bohaterom ją przekroczyć.  ""Wszyscy inni"" rozpoczyna się od scen istnej sielanki. Gitti i Chris wyglądają na parę idealną. Mocno różnią się charakterami, ale właśnie to stanowi tajemnicę ich sukcesu. Doskonale się bowiem uzupełniają i nigdy się nie nudzą. Wystarczy jednak bacznie ich poobserwować, by zauważyć, że rzeczy mają się inaczej. To, co jeszcze wczoraj było idealnym błogostanem, dziś jawi się jako ślepa uliczka. Otoczeni przez wspaniałe krajobrazy, w spiekocie letniego słońca dochodzą do punktu, w którym nie można już dłużej stać w miejscu. Muszą zdecydować, w którą stronę chcą iść. To rodzi napięcia i ostro odbije się na ich związku.  Zaletą filmu Maren Ade jest uświadomienie widzom struktury międzyludzkich interakcji. Reżyserka pokazuje, że tam, gdzie w grę wchodzą żywi ludzie, konflikty i spięcia są na porządku dziennym. Idealna równowaga jest czymś chwilowym i nie może trwać wiecznie. Jednak w przeciwieństwie do zdecydowanej większości filmowców Ade wyznaje koncepcję, że konflikt, nawet bardzo poważny, nie musi być końcem związku. We ""Wszyscy inni"" wykazuje, że pośpiech, z jakim czasem decydujemy się na separację czy rozstanie, jest zupełnie niewskazany. Oznacza bowiem poddanie się, a o prawdziwej sile związku nie decyduje to, jak bardzo jest się szczęśliwym, lecz jak bardzo jest się zdeterminowanym do walki o związek, kiedy wszystko zdaje się rozpadać. Czasem, by coś zbudować, trzeba najpierw coś zniszczyć. Niewiele osób zdaje sobie jednak sprawę z tego, że związek ma strukturę cykliczną, w której okresy szczęścia i konfliktów przeplatają się raz za razem.  Jak zatem widać, reżyserka stara się podzielić z widzami swoimi kilkoma ciekawymi obserwacjami. Niestety kłopot polega na tym, że brakuje jej umiejętności bajarza. Jej narracja jest sucha, skoncentrowana na formie i odbiorze intelektualnym. To sprawia, że z filmu zieje emocjonalna pustka. Trudno dzielić emocje z bohaterami, kiedy wiadomo, że ich los służy jedynie jako ilustracja pewnej tezy. Nie pomaga również fakt, że gra głównych aktorów jest nieco zbyt teatralna. Gdyby to była scena,  oceniłbym ich kreacje bardzo wysoko. W kinie liczy się jednak inna forma ekspresji i tego niestety we ""Wszyscy inni"" zabrakło.  Film można zatem potraktować jako pretekst do dyskusji. Nie będzie to jednak przeżycie, który warte byłoby zapamiętania.  "
Incepcja (2010),8,"To dziwne, że gatunek  zwany z angielska ""heist film"" nigdy nie doczekał się właściwej polskiej nazwy. Być może po ""Incepcji"" sytuacja ta ulegnie zmianie, bo też najnowsze dzieło Christophera Nolana mimo całego sztafażu SF to pierwszorzędna opowieść o skoku niemożliwym mająca szanse zapisać się w kanonie gatunku.  Cobb (Leonardo DiCaprio) jest specjalistą w dziedzinie ekstrakcji – wydobywania informacji wprost z ludzkich snów. Zarabia miliony, lecz mimo to nie może dostać tej jedynej rzeczy, na której mu naprawdę zależy: bliskości dzieci. Jest bowiem człowiekiem poszukiwanym przez amerykańskie władze w związku z podejrzeniem o dokonanie morderstwa. Kiedy zatem kontaktuje się z nim pewien japoński biznesmen i w zamian za wykonanie zlecenia oferuje wyczyszczenie kartoteki, Cobb mówi ""tak"". Problem w tym, że zadanie wydaje się niemożliwe do realizacji, a przynajmniej piekielnie trudne. Cobb jednak organizuje ekipę, przygotowuje plan i rusza w świat sennych marzeń, by dokonać incepcji – zasadzenia w umyśle śpiącego obcej idei tak, by przyjął ją za własną.  To, co następuje później to kino sensacyjne pełną gębą. Intryga się komplikuje, zwroty akcji następują jeden za drugim tak, że niczego już nie można być pewnym. Kto jest kim, gdzie przebiega granica między jawą a snem – wystarczy chwila nieuwagi, a można się zupełnie pogubić. Pościgi, strzelaniny, piętrzące się problemy, a wszystko to wewnątrz snu, który osadzony jest wewnątrz innego snu, który osadzony jest wewnątrz kolejnego snu, który... Przy Cobbie i jego towarzyszach ekipa Oceana sprawia wrażenie przedszkolaków bawiących się pluszowymi misiami.  ""Incepcja"" to przede wszystkim popis reżyserskiego kunsztu Nolana. Choć mamy tu do czynienia ze skomplikowaną konstrukcją, gdzie akcja rozgrywa się na kilku płaszczyznach jednocześnie, film ani na chwilę nie traci tempa. Dwie i pół godziny seansu mija ekspresowo, a ostatnie pół godziny ogląda się z zapartym tchem i mocno bijącym sercem. Zaś po ostatnim ujęciu wiele osób nie usiedzi spokojnie na miejscu, podczas gdy ich rozgorączkowane umysły będą próbowały uporządkować doświadczenie i zinterpretować wydarzenia, jakich byli świadkami.  Znakomite zdjęcia, cudowna muzyka (""Time"" to prawdziwe mistrzostwo świata!), doskonały montaż sprawiają, że od strony technicznej film wydaje się wręcz wzorcowy. Tak właśnie powinno się budować napięcie i angażować uwagę widza. Od strony aktorskiej ""Incepcja"" również prezentuje się nieźle, choć przy tak licznej obsadzie nie dało się uniknąć potknięć. Najlepiej wypadają Joseph Gordon-Levitt i Tom Hardy. Z kolei nad Leonardo DiCaprio i Marion Cotillard wiszą niczym miecz Damoklesa ich wcześniejsze role (kto widział ""Incepcję"", ten będzie wiedział o co mi chodzi).  W recenzji celowo pomijam element dotyczący relacji jawa-sen. Nolan bowiem zachęca widzów do samodzielnego wysnuwania wniosków, dając pole do popisu ludzkiej wyobraźni. Można wręcz powiedzieć, że możliwość dokonywania interpretacji w dużej mierze stanowi o uroku filmu. Dlatego też nie zamierzam psuć widzom zabawy. Sami musicie zdecydować, w co uwierzyć. Jedno jest pewne o ""Incepcji"" łatwo nie zapomnicie.  "
Ciemny kryształ (1982),6,"""Ciemny Kryształ"" to film niezwykły. Zaprzecza wszystkiemu, co przez całe dziesięciolecia wpajała nam wytwórnia Walta Disneya. Zamiast cukierkowego obrazu, żywych barw i sympatycznych postaci, Jim Henson i spółka zaprezentowali widzom baśń mroczną, niepokojącą i momentami niezwykle brutalną. Gdyby film powstał dziś, twórcy mieliby wielki problem z cenzorami w Ameryce, by otrzymać kategorię PG.  Baśń Jima Hensona to podróż do niezwykłego świata ludzkiej podświadomości. Reżyser wyszedł od bardzo prostego pomysłu fabularnego: oto zwyczajny chłopak staje się ostatnią deską ratunku dla umierającego świata. Na tej bazie twórca ""Muppetów"" i ""Fraglesów"" zbudował wielowymiarową przypowieść o komplementarności dobra i zła i budzeniu się seksualności. Wiele scen może wydawać się niepokojących ze względu na pozorną brutalność i co najmniej dwuznaczną intensywność emocjonalną. Jednak twórcy odwołują się do zbiorowej nieświadomości i wspólnego dziedzictwa przeżyć wewnętrznych. W ten sposób ""Ciemny Kryształ"" to nie tylko najbardziej uniwersalna baśń w historii kina, ale też znakomite studium poznawcze ludzkiej psychiki.  ""Ciemny Kryształ"" na płycie Blu-ray to jedno z najlepszych i najbogatszych wydań kina domowego, jakie miałem okazję trzymać w rękach. Dodatki zapewnią rozrywkę na wiele godzin. Już sam film można obejrzeć na różne sposoby. Można włączyć opcję, dzięki której w trakcie seansu porównywane będą wykonane zdjęcia do storyboardów i szkiców koncepcyjnych. Można włączyć jedną z dwóch gier: podczas seansu zbierać magiczne przedmioty albo też odpowiadać na pytania w quizie z wiedzy o filmie. Jest też obowiązkowy komentarz.  Z innych dodatków dowiemy się, jak początkowo miał brzmieć język Skeksisów. Poznamy też tajniki realizacji filmu oraz sceny usunięte. Bardzo intrygującym dodatkiem są refleksje na temat filmu z perspektywy czasu. Dzięki nim poznamy genezę ""Ciemnego Kryształu"" i trudy pracy na planie w czasach, kiedy komputerowa animacja była dopiero w powijakach. Zdumiewa nie tylko determinacja twórców, ale i ich niesamowita wyobraźnia.  ""Ciemny Kryształ"" to ważny i przełomowy film w historii kina familijnego. Dziś dla wielu ludzi będzie to ramota. Postęp technologiczny jest tak wielki, że rzeczywiście trudno nie uśmiechać się z politowaniem, widząc niektóre rozwiązania zastosowane w filmie. Jednak odwagą w realizacji wizji i konsekwencją w kreowaniu świata twórcy wciąż daleko wyprzedzają większość autorów produkcji familijnych. Jedynym, który może się równać z Jimem Hensonem, jest Spike Jonze i jego ""Gdzie mieszkają dzikie stwory"". Reszta woli bezpieczną drogę kolorowych bajeczek o niczym."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Piekło Dantego: Epicka Animacja (2010),2,"""Piekło Dantego"" to projekt niezwykły. Sześciu autorów anime stworzyło serię przypowieści zabierających nas do 9 kręgów Piekła, jakie w ""Boskiej Komedii"" uwiecznił Dante Alighieri. Jednak animacja nie jest bezpośrednio inspirowana klasycznym dziełem włoskiej literatury, a grą komputerową wydaną przez Electronic Arts. Koncepcja filmu jest bardzo ciekawa, niestety jej wykonanie nie wyszło najlepiej.  Film można polecić jedynie amatorom brutalnych animacji. ""Piekło Dantego"" przesiąknięte jest przemocą i krwią. Sceny walk i mordów są niezwykle dokładnie zaprezentowane. Widzom nie oszczędza się praktycznie niczego. Trzeba jednak przyznać, że twórcy postarali się, by sceny te wyglądały atrakcyjnie i rzeczywiście jest to mocny punkt animacji. W zasadzie jest to jedyny plus całej produkcji.  Fabuła jest bowiem dość prymitywna. Nie ma w niej idei, która łączyłaby poszczególne historie. Jeśli ktoś nie zna oryginału Dantego, może mieć spore problemy z odczytaniem celu czy morału przyświecających całej historii. Film sprawia wrażenie, jakby historię opowiadało dziecko. Koncentruje się na tym, co jest tu i teraz, przeskakuje z wątku na wątek, nie łączy poszczególnych elementów w całość. Być może jest to rezultat tego, że za opowiedzenie przygód Dantego w Piekle wzięło się aż sześciu reżyserów.  Jeśli mimo to chcecie obejrzeć ""Piekło Dantego"", to polecam wydanie Blu-ray. Wysoka jakość obrazu pozwoli Wam cieszyć się każdym detalem animacji. Warto też posłuchać innych niż polska wersji językowych. Przekonacie się wtedy, że są gorsze od naszej. Polski dubbing sprawia wrażenie, jakby nagrywano go nie na potrzeby filmu animowanego, a raczej klipów wideo funkcjonujących jako przerywniki gry komputerowej. Mimo to w porównaniu z wersją angielską jest to i tak dzieło udane. Anglojęzyczny dubbing jest tak bezpłciowy i monotonny, że uśpi nawet osoby cierpiące na bezsenność.  Wydania Blu-ray aż proszą się o bogactwo dodatków, w końcu jest na nie miejsce na płycie. Niestety tym razem dostajemy zaledwie 5 animowanych sekwencji. To rozczarowująco niewiele."
Predators (2010),7,"Kino niemal od samego początku było sztuką recyclingu. Jedyne, co ulegało zmianie, to lata, które w danym momencie budziły szczególne zainteresowanie filmowców. Aktualnie modne są lata 80., było więc tylko kwestią czasu, kiedy twórcy przypomną sobie o ""Predatorze"" i spróbują go przerobić.  ""Predator"" z Arnoldem Schwarzeneggerem to kwintesencja kina rozrywkowego tamtej epoki – kult macho rozdęty do absurdalnych rozmiarów, pogoń za tanią ekscytacją i fabularny redukcjonizm na rzecz pozbawionych głębszego sensu scen akcji. A jednak po latach film wspominany jest z rozrzewnieniem i wielu ocenia go bardzo wysoko. Jest więc więcej niż prawdopodobne, że za 20 lat równie kultowy status uzyska ""Predators"" Nimróda Antala. Jego film jest bowiem niemal identyczny pod względem atmosfery i sposobu narracji co oryginał z 1987 roku. Jedynie efekty specjalne są nowoczesne, choć twórcy i tu postarali się, by całość zbyt drastycznie nie odbiegała od pierwowzoru.  Akcja ""Predators"" została przeniesiona z Ziemi na obcą planetę. Nie wpływa to jednak znacząco na fabułę, która jest znów dość prosta. Grupa ludzi staje się zwierzyną łowną, a że wszyscy są twardymi sztukami, łatwo ich zabić nie będzie. Oczywiście większość z nich nie doczeka końca przygody, ale takie są prawa kina akcji: przetrwać mogą tylko najlepiej przystosowani. W tej filmowej opowieści roi się od cytatów zarówno z wcześniejszych ""Predatorów"", jak i innych filmów gatunku. Adrien Brody może nie ma muskulatury Arniego, ale w roli zaprawionego w bojach najemnika sprawdza się bardzo dobrze. Reszta obsady też jest niczego sobie. Na pochwałę zasługuje przede wszystkim Laurence Fishburne, któremu przypadła w udziale bardzo barwna postać.  A jak prezentują się sami predatorzy? O dziwo, bardzo przyzwoicie. Wersja klasyczna to hołd dla starego Predatora. Na jego widok bardziej sentymentalni mogą uronić łezkę, wspominając ""stare, dobre czasy"". Druga rasa predatorów wygląda równie imponująco i sądzę, że niewiele osób będzie narzekać na ich widok. Twórcy naprawdę postarali się, by niczego nie zepsuć, i spisali się na medal.  Po słabym ""Opancerzonym"" Antal powrócił do formy. Jego najnowszy film to dobrze skrojona rozrywka. Co jednak najbardziej zaskakuje, to fakt, że ""Predators"" jest tak wierne duchowi lat 80. Jak dotąd sukces osiągały jedynie te remaki, które starały się uwspółcześnić oryginał. W ""Predators"" nie ma o tym mowy. Można co prawda psioczyć, że twórcy mogli być bardziej cyniczni w kreacji postaci, ale byłoby to szukanie dziury w całym. Owszem, jak na twardych drani bohaterowie są ""za miękcy"", lecz nie ma to większego wpływu na frajdę, jaką sprawia cały film. Fani kina rodem z VHS-u naprawdę powinni być zadowoleni.  "
Grubasy (2009),6,"Ciężkie jest życie bohaterów ""Grubasów"". Postanawiają zatem coś z tym zrobić. Zapisują się na terapię, która ma im pomóc zrzucić zbędne kilogramy. Wierzą, że kiedy lżej zrobi im się na ciele, ich dusza też się wzniesie, wyrwawszy się ze szponów codziennych problemów. A tych nie brakuje. Nimfomanka nie może wyrazić swojej natury, bo należy do konserwatywnej grupy religijnej. Gej staje się obiektem obsesji żony swego biznesowego partnera, którego doprowadził do śpiączki. Mąż musi poradzić sobie z dwójką niesfornych dzieci, które odkrywają rodzinną tajemnicę. Niestety ich terapeuta nie jest obecnie w najlepszej formie, bo sam musi zmagać się z kryzysem wywołanym ciążą swojej ukochanej.  Daniel Sánchez Arévalo miał nawet całkiem interesujący pomysł na film. Oto terapia staje się pretekstem do przyjrzenia się losom kilku osób. Nadwaga jest tu symptomem innych problemów. Oznacza to, że chudnąc, chcąc nie chcąc, konieczne staje się skonfrontowanie z tym, co otyłość wywołało. Mamy tu zatem do czynienia z pozornie skomplikowaną konstrukcją. Z jednej strony film został podzielony na jasno określone etapy, zupełnie jak w poradniku telewizyjnym na temat odchudzania. Z drugiej strony mamy kilka równoległych, wzajemnie się przeplatających historii. Niestety tej ciekawej koncepcji Arévalo nie był w stanie przekształcić w równie interesujący film.  Podstawowym błędem zdaje się być brak wyważenia proporcji. Arévalo chce, by było i śmiesznie, i poważnie.  Niestety powstała mieszanka pozbawiona jest składu i ładu. Nie pomaga też fakt, że nie wszystkie z opowiadanych historii są równie ciekawe. Niektóre są na tyle intrygujące, że mogłyby stanowić tematy odrębnych filmów. Inne, jak historia kobiety będącej w związku na odległość, są traktowane po macoszemu, wykorzystywane, po czym odstawiane na boczny tor. Całość zwieńcza też ponury morał, zaś prawie wszyscy bohaterowie zdają się mieć gorzej niż przed rozpoczęciem terapii, nawet jeśli wyjaśniły się i rozwiały niektóre z ich problemów.   To, że ""Grubasy"" nie są całkiem zmarnowaną produkcją, Arévalo nie zawdzięcza sobie, lecz obsadzie, która doskonale wywiązała się ze swoich obowiązków. Pilar Castro, Roberto Enriquez i Antonio de la Torre to bezsprzecznie najjaśniejsze gwiazdy obrazu, lecz nawet drugoplanowi bohaterowie są wyrazistymi, pełnoprawnymi istotami ludzkimi. W filmie takim jak ""Grubasy"" ma to znaczenie. Trochę zatem szkoda, że ich trud nie do końca się opłaca."
Koszmar z ulicy Wiązów (2010),5,"Z braku świeżych pomysłów Hollywood sięga po kolejne klasyczne horrory z lat 80. Choć ich przeróbki są brutalniejsze i bardziej krwawe, brakuje im niepokojącego klimatu oryginałów. Wszystkie drobne niedopowiedzenia i ""smaczki"" fabularne zostają dokładnie wygładzone, a potem  zamalowane podwójną warstwą czerwonej farby. Nie inaczej jest w przypadku nowej wersji ""Koszmaru z ulicy Wiązów"" – niby flaki i posoka są na swoim miejscu, ale jakoś nie budzą już takich emocji jak w filmie Wesa Cravena z 1984 roku.  Mistrz kina grozy dał światu postać Freddy'ego Kruegera – psychopatycznego mordercy, który dopada ofiary w ich snach. Demoniczny potwór, oprócz zdeformowanej przez płomienie twarzy oraz dłoni zaopatrzonych w ostre szpony, charakteryzował się wisielczym poczuciem humoru. Wyróżniało go to na tle ponurego bractwa ekranowych killerów (Pinehead, Jason Vorhees, Mike Myers). Freddy Anno Domini 2010 nie ma za grosz ironii – siepie na lewo i prawo biednych małolatów, strasząc ich najpierw głosem dławiącego się rottweilera. Do roli Freddy'ego zaangażowano nominowanego do Oscara Jackiego Earle'a Haleya, którego obecność z pewnością nobilituje remake. W zabójcę równie dobrze mógłby się jednak wcielić drugi pomocnik elektryka – na skutek zrobionego ""na sztywno"" makijażu facjata Kruegera przypomina wyschnięty kawał mięsa  Za realizację nowego ""Koszmaru"" odpowiada debiutant Samuel Bayer, który dotąd specjalizował w  kręceniu spotów reklamowych. Po osobie z takim rodowodem można spodziewać się perfekcji w dopieszczaniu strony wizualnej oraz nieumiejętności konstruowania emocjonalnej podbudowy filmu. I rzeczywiście, pod względem estetycznym obraz zachwyca ciekawymi rozwiązaniami montażowymi oraz halucynacyjną scenografią. Niestety, gdy przychodzi do prób pozyskania sympatii widza dla bohaterów, ""Koszmar"" mówi: ""pas"". Wszystkie postaci są jedynie stadkiem mało rozgarniętych owieczek przeznaczonych na rzeź.  W oryginale Freddy mordował małoletnich z bliżej niesprecyzowanych powodów. Twórcy nowej wersji postanowili dookreślić motywację mordercy i uczynili go pedofilem. Problem w tym, iż modyfikacje w biografii zabójcy nie pociągają ze sobą zmiany wymowy filmu, ani też nie czynią go bardziej perwersyjnym.  ""Koszmar"" nadal sprawdza się jednak jako wakacyjny slasher. Sceny masakry są malownicze, zaś podkręcony do oporu dźwięk gwarantuje parę podskoków w fotelu. Na dokładkę w jednej z drugoplanowych ról dostajemy Clancy'ego Browna, który kiedyś tak pięknie ścinał głowy w ""Nieśmiertelnym"", a dziś jest prawiącym morały podtatusiałym panem z brodą. Może nabrałby wigoru, gdy twórcy pozwolili mu zaszlachtować paru smarkaczy?"
Nostalgia anioła (2009),3,"Peter Jackson jest jak biblijny Samson, tyle że jego siła nie leży we włosach, ale w tuszy: im więcej kilogramów, tym lepsze filmy. W szczytowym okresie kariery, gdy kręcił trylogię ""Władcy Pierścieni"", nie liczył kalorii, więc i kino wychodziło mu wysokoenergetyczne. Po wagowo przejściowym ""King Kongu"" Hobbit zamienił się we Włóczykija – jego ""Nostalgia anioła"" jest już cieniutka jak patyczek.  ""Miałam czternaście lat, gdy zostałam zamordowana"" – tym dramatycznym wyznaniem rozpoczyna się odyseja Susie Salmon, wrażliwej nastolatki, która zza grobu obserwuje życie swoich bliskich. Susie podgląda zrozpaczoną familię, odwiedza zakochanego w niej kolegę ze szkoły i zacierającego ślady sąsiada-mordercę. Utknęła w miejscu między Niebem a Ziemią, tam gdzie niedokończone sprawy są świdrem drążącym dziurę w sercu. Zanim odpocznie pod niebiańską chmurką, musi poukładać życie rodzinie i sprawić, by sprawiedliwości stało się zadość. Biegnąca równolegle akcja podpowiada, iż pozaziemskie działania dziewczynki mają wpływ na ziemskie wypadki. Połączonymi sferami fabularnymi rządzi jednak poetyka monstrualnego kiczu. Pasują do niej chyba wszystkie definicje sztuki złego smaku na czele z tą, że jest parawanem śmierci. Zapośredniczonym fantazjom Jacksona brakuje precyzji i rygoru, są chaotyczne i nieciekawe (zwłaszcza, gdy przypomnimy sobie jego odloty z ""Niebiańskich istot""), zaś reszta filmu to kwaśny ekstrakt z ""Okruchów życia"".    Utwór otwiera kapitalny skrót narracyjny: widzimy leżącą na łóżku, zaczytaną w ""Wygnaniu i królestwie"" Camusa dziewczynę oraz dobierającego się do niej chłopca. Akcja skacze trzynaście lat do przodu. To samo łóżko, ""chłopiec"" leży z głową zatopioną w poduszce, a ""dziewczyna"" czyta poradnik dobrej gospodyni. Na półce zdjęcie Susie, której narodziny wywróciły życie tej dwójki do góry nogami. Jest w tej scenie powaga i ironia, szczęście rodzicielstwa oraz gorycz porzuconej młodości. Potem mamy już tylko gorycz. Jackson robi z cierpieniem bohaterów to, co grająca babcię Susan Sarandon z kupką popiołu w scenie porządków – zamiata pod dywan. Zwalnia swoich bohaterów z konieczności samodzielnego przeżywania traumy i podsuwa im metafizyczne pocieszenie. Mimo wystękanego, lukrowanego finału jego film jest okrutnym manifestem niewiary w człowieka. Bohaterowie nie szukają siły w sobie, a kolorowe obrazy rodem ze snu hippisa mają utwierdzić nas w przekonaniu, że nawet po śmierci będzie dobrze. W porządku, a co z tymi, którzy zamiast wierzyć w śmierć, chcieliby uwierzyć w siebie?  W polskim wydaniu DVD nie znajdziemy żadnych dodatków.  "
Shrek Forever (2010),8,"W ""Shreku Trzecim"" Shrek i Fiona założyli rodzinkę i rozpoczęli długie i szczęśliwie życie. The End. Jednak twórcy najbardziej kasowej serii animacji w historii postanowili sprawdzić, co się dzieje, kiedy kończy się bajka, a zaczyna proza codzienności. I nie jest to piękny obrazek. ""Shrek Forever"" jest „najdoroślejszą"" odsłoną serii, najpoważniejszą i najbliższą temu, co na co dzień doświadczają miliony mężczyzn na całym świecie.  Animacja zaczyna się niemal jak któryś z filmów Judda Apatowa. Shrek jest rozanielony, że w końcu ma swą ukochaną u boku. Radość jednak szybko z niego wyparowuje, kiedy dzień pod dniu musi użerać się z domowymi problemami: dziećmi wymagającymi ciągłej uwagi, namolnymi turystami i irytująco nudnymi gośćmi. Shrek z przerażeniem zauważa, że nie jest już tym ogrem, który budził powszechną grozę. I z każdym kolejnym dniem coraz bardziej tęskni za tym, co stracił, wstępując w związek małżeński. W końcu wybucha, a jego słabość wykorzysta pewien złośliwy karzeł. Przedstawi on Shrekowi niezwykle kuszącą propozycję: w zamian za jeden dzień ze swej przeszłości Shrek dostanie jeden dzień, w którym wszystko ""jest jak dawniej"". Nasz zielony bohater podpisuje cyrograf i trafia do równoległego świata. Tam cieszy się odzyskaną wolnością. Szybko jednak przekonuje się, że cena za kawalerski stan jest bardzo wysoka. W końcu docenia rodzinne życie, ale może być już za późno, by je odzyskać...  ""Shrek” i ""Shrek 2"" zyskały popularność za sprawą postmodernistycznej zabawy popkulturą. Kiedy twórcy zmienili charakter animacji w ""Shreku Trzecim"", wielu fanów serii odwróciło się od niej, uważając, że animacja zeszła na psy. Ci widzowie zapewne nie przekonają się i do części czwartej (a szkoda!). ""Shrek Forever"" bowiem tylko chwilami powraca do cytowania dzieł kultury masowej. To raczej obyczajowa komedia rodzinna z kilkoma bardzo gorzkimi momentami. Początkową sekwencję autorzy animacji stworzyli tak sugestywną, że po jej obejrzeniu wielu kawalerów może na zawsze wyrzec się pragnienia założenia rodziny. Potem mamy z kolei mieszankę awanturniczego kina z pierwszorzędną komedią. Fani Osła i Kota w Butach będą zachwyceni, gdyż ich ulubieńcy raz jeszcze są głównym źródłem humoru. Chwilami odzywki Osła mogą wydać się nie do końca stosowne w dziecięcej animacji, ale twórcy bacznie dbają o to, by nie przekroczyć pewnych granic.  Polska wersja językowa stoi, jak zwykle, na bardzo wysokim poziomie, chociaż nie wszystkie piosenki Osła wypadły równie udanie. Zabrakło też lektora, który przeczytałby pojawiające się napisy dla nieznających języka angielskiego, ale są to jedynie drobne uchybienia. Zamykający serię ""Shrek Forever"" okazał się bardzo satysfakcjonującą rozrywką i szkoda, że zielonego ogra i spółki nie zobaczymy już na dużym ekranie. Warto więc wykorzystać ostatnią szansę, by jeszcze raz ich odwiedzić."
W chmurach (2009),8,"W filmie Jasona Reitmana światem rządzą plastikowe karty. Bohaterowie płacą nimi w sklepach, otwierają hotelowe drzwi, a także okazują je na lotniskach podczas odprawy bagażowej. Jeśli zajdzie taka potrzeba, decydują się również na ich kradzież, aby w ten sposób dostać się na zamkniętą imprezę z darmowym alkoholem.  Mrocznym obiektem pożądania Ryana Binghama (George Clooney) pozostaje jednak karta wręczana pasażerom linii lotniczych, którym udało się wylatać dziesięć milionów mil. Mężczyzna ma, na szczęście, zajęcie pozwalające mu na częste i długie podróże – firmy z całego kraju wynajmują go do zwalniania swoich pracowników w ich imieniu. Kryzys finansowy dotknął niemal wszystkie gałęzie przemysłu, więc Ryan bez chwili wytchnienia niesie złą nowinę kolejnym nieszczęśnikom.  Można by przypuszczać, że Bingham zostanie odmalowany przez reżysera jako czarny charakter obławiający się na cudzych tragediach. Już w debiutanckim ""Dziękujemy za palenie"" Reitman udowodnił jednak, że od spolaryzowanych postaw woli szarą strefę moralności. Dlatego jego bohater okazuje się taką samą ofiarą systemu jak ci, którym oznajmia, iż jutro rano nie zasiądą przy swoich biurkach z kubkiem kawy w dłoni. Wystarczy spojrzeć na Binghama, gdy po kolejnym ""tournée"" wraca na kilka dni przymusowego odpoczynku do pustego mieszkania  w Omaha. W tym domu z betonu nie ma miłości – na Ryana nie czeka ani żona, ani kochanka. Na chwilę zajrzy tylko sympatyczna sąsiadka, aby przekazać mu pocztę.  Dobijającemu do pięćdziesiątki bohaterowi wydaje się, że stan kawalerski jest najlepszym z możliwych w świecie, gdzie niemal każdy czynnik egzystencji zależy od poziomu  zadłużenia na koncie bankowym. Z trójką dzieci i obciążoną hipoteką Ryan stałby się jeszcze jednym przegranym przeciętniakiem, który budzi się w nocy zlany potem i z przerażeniem stwierdza, iż nie stać go na lekarstwa dla chorej na astmę córki. Dla jednych życiowy wybór Binghama będzie aktem tchórzostwa, dla innych – oznaką gorzkiej mądrości.  Śledząc ""zaliczającego"" kolejne miasta bohatera, twórcy przyglądają się jednocześnie Ameryce. Kraj, który jeszcze kilkanaście lat temu stanowił niekwestionowaną potęgę gospodarczą, dziś ze zwątpieniem patrzy w przyszłość. Inflacja oraz spadek kursu dolara to nic w porównaniu z bankructwem ideałów. Oczywiście, można sobie tłumaczyć, iż każdy kryzys niesie ze sobą natężenie niepokojów społecznych, ale wcześniej czy później sytuacja musi się poprawić. Co ma jednak powiedzieć zbliżający się do emerytury mężczyzna, któremu podopieczna Ryana właśnie  oznajmiła, że został wylany? Gdyby chodziło o kogoś młodszego, sprawę załatwiłaby oklepana formułka w stylu: masz przed sobą całe życie, utrata pracy to jeszcze nie koniec świata. Nie tym razem. Zagrany niezwykle sugestywnie przez naturszczyka jednostkowy armagedon robi tysiąckrotnie większe wrażenie niż efekciarska apokalipsa z ""2012"".  Takich ściskających za gardło momentów jest w filmie ""W chmurach"" całkiem sporo. Reitman wie jednak jak posługiwać się dowcipem, aby rozładować nafaszerowane tragizmem sceny-pułapki. W dodatku udało mu się zebrać przed kamerą doborowy zespół aktorski, który gra jak z nut według nominowanego do Oscara scenariusza. Na tytuł odkrycia roku zasługuje Anna Kendrick, znana dotąd z błąkania się na drugim planie w mdłym romansie wampirycznym ""Zmierzch"". Tutaj wciela się w ambitną absolwentkę psychologii, którą Ryan przyucza do zawodu ""zwalniacza"", a przy okazji przekazuje jej kilka życiowych porad. Łącząc ze sobą skłonność do histeryzowania oraz niespożytą energię, Kendrick tworzy na ekranie skuteczną przeciwwagę dla popularniejszego i bardziej utytułowanego Clooneya.  Polskie wydanie Blu-Ray ""W chmurach"" nie powala na kolana bogactwem dodatków specjalnych. Prócz standardowego zwiastuna załączono tu krótki dokument o powstawaniu napisów początkowych do filmu oraz kilka scenek z przygotowań do zdjęć. Najciekawiej wypadają jednak sceny usunięte z ostatecznej wersji ""W chmurach"" wraz z komentarzem Jasona Reitmana - pozwalają one bliżej poznać myślenie reżysera o kinie: jak buduje postaci i całą historię? Na co kładzie największy nacisk i czego unika? (chyba najbardziej – dopowiedzeń). Zobaczymy też kilka fajnych fragmentów, które w końcu nie znalazły się w gotowym filmie, bo na przykład rozbijały rytm całej sekwencji czy dublowały przesłanie innej sceny. Pouczająca lekcja scenariopisarstwa i reżyserii.  "
Czwarty stopień (2009),6,"Wyjściowy pomysł horroru Olatunde Osunsanmiego jest tyleż intrygujący, co karkołomny. W pierwszej scenie grająca główną rolę Milla Jovovich oznajmia nam, że wszystko, co za chwilę zobaczymy, miało miejsce w rzeczywistości. Aby w pełni uwiarygodnić swój film, reżyser dzieli  ekran na dwie połowy. Po jednej stronie pokazywane są materiały archiwalne dokumentujące przerażające wydarzenia, do których doszło w miasteczku Nome na Alasce w 2000 roku. Po drugiej możemy zobaczyć ich szczegółową rekonstrukcję z udziałem aktorów.  Jeśli chcecie dobrze bawić się na seansie ""Czwartego stopnia"", pod żadnym pozorem nie szperajcie  na jego temat w Internecie. Przyjmijcie, że twórcy traktują sprawę poważnie i nikt nie robi tutaj odbiorcy w butelkę. Wówczas opowieść o psycholożce odkrywającej kosmiczny spisek przeciwko ludzkości może parę razy porządnie napędzić Wam stracha.    Tytuł filmu nawiązuje do czterostopniowej skali kontaktów z pozaziemską cywilizacją. Na najwyższy ze stopni zasługuje, oczywiście, porwanie przez kosmitów. Na ślad takowego wpada dr Abbey Tyler (Jovovich), której pacjenci zaczynają z niezrozumiałych powodów popadać w obłęd. Bohaterka też nie czuje się najlepiej – kilka miesięcy wcześniej jej mąż został zamordowany w tajemniczych okolicznościach. Mimo przeciwności losu pani doktor dzielnie dąży do odkrycia prawdy, czym skupia na sobie uwagę wyjątkowo sceptycznie nastawionego szeryfa.  Czego tu nie ma? ""Blair Witch Project"" biegnie pod rękę z ""Archiwum X"", by po chwili przywitać się z ""Szóstym zmysłem"". A jakby komuś było jeszcze mało, to na dokładkę otrzymuje ""Egzorcystę"". Cała ta mieszanka nie zawsze działa z jednakowym powodzeniem, tym bardziej że reżyserowi trudno jest utrzymać napięcie. Niektóre fabularne przewrotki nie wypalają, inne nie pojawiają się tam, gdzie powinny. Ostatecznie największym straszakiem okazują się nagrania wideo, w których prawdziwa doktor Tyler jest świadkiem lewitowania i piekielnych wrzasków swoich pacjentów. Przypuszczam, że ""Czwarty stopień"" miałby większego kopa, gdyby składał się wyłącznie z archiwalnych materiałów. Pamiętacie, jak skutecznie sprawdziło się to  chociażby w przypadku ""Paranormal Activity""? Szkoda też, że Osunsanmi nie zdecydował się na mocniejsze zakwestionowanie poczytalności bohaterki, która w krótkim czasie przeżywa przecież kilka tragedii (oprócz śmierci męża musi sobie jeszcze poradzić z nagłą ślepotą córeczki).  Tak sobie narzekam z obowiązku, ale przecież były w filmie momenty, gdy kuliłem się w fotelu ze strachu. Jeśli więc macie ochotę zmaltretować swoje nerwy letnią wieczorową porą, ""Czwarty stopień"" nada się w sam raz. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
"Saga ""Zmierzch"": Zaćmienie (2010)",6,"Wampiry z ""Sagi ""Zmierzch"""" powinny złożyć się na skrzynkę dobrej whisky dla Davida Slade'a. Wyreżyserowane przez niego ""Zaćmienie"" jest pierwszym odcinkiem  serii, w którym krwiopijcy wreszcie mają coś więcej do zrobienia poza wygłaszaniem czułych wyznań miłosnych i posyłaniem cielęcych spojrzeń. Slade przypomniał widzom, że wymyśleni przez mormońską pisarkę Stephanie Meyer bohaterowie dysponują ostrymi zębami i nie wahają się ich użyć, gdy zachodzi taka potrzeba.  Dwóch poprzednich części sagi nie dało się oglądać bez uprzedniego zażycia końskiej dawki ibupromu. Były długie, nudne i  niebezpiecznie często ocierały się o kicz. To, co w założeniu miało stanowić mieszankę filmu grozy i melodramatu, finalnie zamieniało się w pensjonarskie romansidło przeznaczone dla jedenastolatek. W takowym nie uświadczysz ni seksu, ni napięcia, ni prawdziwej przemocy. Choć w ""Zaćmieniu"" nadal brakuje tego pierwszego, to cała reszta jest już na swoim miejscu.  Owładnięta żądzą zemsty upiorzyca Victoria (Howard) zbiera armię, aby zemścić się na rodzinie Cullenów. Na liście życzeń śmierci pierwsze miejsca zajmują szlachetny wampir Edward (niezmiennie blady Pattinson) oraz jego narzeczona, neurotyczna Bella (Stewart).  Slade zrealizował wcześniej ""30 dni mroku"", w których sfora miłośników RH+ masakrowała mieszkańców małego miasteczka na Alasce. W tamtym filmie wątek miłosny  był zaledwie dodatkiem do brutalnego survival horroru. W ""Zaćmieniu"" reżyser zmuszony jest  równoważyć oba te składniki. Widać jednak wyraźnie, że sceny amorów interesują go w dużo mniejszym stopniu od sekwencji makabry z użyciem przerośniętych kłów (parę z nich to autentyczne perełki!). W efekcie te pierwsze wydają się być  nakręcone na autopilocie. Mimo to odniosłem wrażenie, że wyjęte żywcem z brazylijskich tasiemców kwieciste dialogi zostały tym razem wydeklamowane przez aktorów z nieco większym dystansem.  Reżyser postanowił urozmaicić przy okazji emocjonalny krajobraz serii, który dotąd tworzyła jedynie para głównych kochanków oraz ten trzeci, zazdrosny chłopiec-wilk (Lautner). W ""Zaćmieniu"" do głosu dochodzą postaci drugoplanowe, które wcześniej pałętały się bez celu po ekranie: mający za sobą niechlubną przeszłość Jasper (Rathbone) oraz piękna i nieszczęśliwa Rosalie (Reed).  Najbardziej zaskakująca okazała się jednak przemiana wewnętrzna Belli. W poprzednich filmach bohaterkę definiowała wyłącznie jej miłość do Edwarda. Wiecznie młody wampir o urodzie i manierach XIX-wiecznego dżentelmena był dla niej wszystkim – cierpiała i poświęcała się dla niego, nie prosząc o nic w zamian. Tutaj dziewczyna nareszcie zdobywa samoświadomość. Uczy się własnych pragnień i wie, jak nimi rozporządzać. W tym sensie seria ""Zmierzch"" stała się w końcu opowieścią o dojrzewaniu wymagającym od człowieka trudnych wyborów. Niby nie ma w tym wielkiej głębi, ale ""Zaćmienie"" i tak jest najlepszą odsłoną Sagi. Tym razem kupienie biletu na nią nie będzie towarzyskim obciachem."
Zagubieni w miłości (2009),7,"Być bohaterem filmu Patrice'a Chéreau nie jest łatwo. To egzystencja pełna bólu i samotności, gorączkowego chwytania się ulotnych marzeń i ciężkiej harówki w utrzymaniu iluzorycznych relacji. U Pedro Almodóvara bohaterowie mogą znaleźć ukojenie w melodramatycznej nadekspresji, Chéreau odmawia im nawet  tego.  Daniel (Romain Duris) desperacko próbuje być z Sonią (Charlotte Gainsbourg). W swej natarczywości jest niczym dziecko, które tak długo i mocno tuli do siebie szczeniaka, aż go zadusi. Na szczęście i nieszczęście, Sonia nie da się tak łatwo zagłaskać. Bo choć pozwala się osaczyć i cierpliwie znosi obsesyjną zaborczość Daniela, to nigdy tak naprawdę nie daje mu się posiąść. Dziewczyna zdaje sobie sprawę z daremności tego związku, a być może związków w ogóle, dlatego wybiera pragmatyczne wygodnictwo zamiast pogoni za mrzonką, jaką jest romantyczna miłość. Daniel, choć nie do końca świadomie, wyczuwa te cechy charakteru Sonii i właśnie z tego powodu wybrał ją na obiekt swych uczuć. Chociaż bardzo pragnie miłości i bliskości, bardziej boi się bowiem porzucenia. Aby uniknąć związanego z nim bólu, musi zachować dystans. Odczuwając zaś sprzeczne popędy, ""wybrał"" kompromis w postaci związku niemożliwego, z góry skazanego na porażkę. Nie tylko on zresztą. Jest przecież jeszcze tajemniczy nieznajomy, który z ekshibicjonistycznym masochizmem będzie narzucał swoje uczucie Danielowi. Jest też przyjaciel Daniela, którego życie osobiste jest jednym wielkim pasmem porażek i zamieszania.  W świecie najnowszego filmu Chéreau istnieje tylko jeden pewnik: samotność. To z niej rodzi się ból i miłość, strata i związek. U autora ""Jego brata"" i ""Intymności"" nie ma miejsca na prawdziwe szczęście, a jedynie narkotyczne uniesienie, kiedy bohaterowie w pełni oddają się orgii poszukiwania bratniej duszy. Samotność jest siłą napędową i choć przynosi cierpienie, żaden z bohaterów tak naprawdę nie chce się zmienić. Za bardzo kochają to, kim są w swoim cierpieniu.  ""Zagubieni w miłości"" to film intrygujący i niejednoznaczny. Z całą pewnością będzie pożywką dla intelektualnych rozważań. Jednak pod względem artystycznym wydaje się, podobnie jak bohaterowie, wybrakowany, napiętnowany skazami. Reżyser niebezpiecznie zbliżył się do granicy twórczego bełkotu. Fabuła rozwija się skokami. Sceny intrygujące przeplatają się z pseudoemocjonalnymi wyznaniami bohaterów, które zaakceptować można jedynie w sztukach romantycznych, i to nie wszystkich. Duris zdaje się za mocno wczuwać w postać Daniela. Jego zachowanie jest histeryczne i miejscami wydaje się niepotrzebnie przerysowane. A jednak jest w tym wszystkim jakaś tajemnica, która nie daje spokoju, która nie pozwala przejść obojętnie obok filmu. Chéreau koniec końców wychodzi zwycięsko z batalii twórczej. Jednak rysy na ""Zagubionych w miłości"" sugerują, że powinien w końcu zmienić swoje filmowe zainteresowania i spróbować opowiedzieć zupełnie inną historię."
Oczy szeroko otwarte (2009),6,"Co decyduje o tym, kim jesteśmy? Czy to, co czujemy, czy może rola wyznaczona nam przez społeczność? Odpowiedź na to pytanie zależy od tego, w jakim świecie żyjemy. W społeczności zorientowanej na jednostkę ważna jest indywidualna tożsamość. W społeczności zorientowanej na grupę ważne jest zajmowane miejsce i przypisana rola. Te pierwsze społeczności przyjęło się – zupełnie błędnie – nazywać ""postępowymi"", ""liberalnymi"", te drugie – ""zacofanymi"", ""konserwatywnymi"". Dla większości ludzi powyższy podział nie ma większego znaczenia, gdyż to, kim się czują, współgra z miejscem wyznaczonym im przez grupę. Są niestety tacy, u których oba te definiujące nas aspekty pozostają w konflikcie. I to o nich właśnie opowiada izraelski film ""Oczy szeroko otwarte"".  Aaron Fleischman to przykładny mąż i ojciec, bogobojny Żyd, szanowany członek ultrakonserwatywnej społeczności. Chciałoby się wręcz powiedzieć: modelowy przykład tego, jak powinien wyglądać i zachowywać się urodzony i wychowany w wierze przodków mężczyzna. Problem w tym, że jest to fikcja, piękna i z pozoru bardzo trwała. Jednak iluzja trwać może tylko w niezmiennym środowisku. To jednak ulega ciągłym przemianom. Wystarczy jedno, przypadkowe otwarcie drzwi, by wywrócić pieczołowicie wypracowany porządek do góry nogami. Kiedy na progu sklepu Aarona pojawi się młody i przystojny Ezri, życie Aarona i jego bliskich wtoczy się na zupełnie nowe tory.  Ultrakonserwatywne społeczności żydowskie są bardzo wdzięcznym tematem filmowym. Dla widza wychowanego w kulturze Zachodu to czysta egzotyka. Nic więc dziwnego, że w Izraelu, kraju ścierania się kultur, w ostatnim czasie poświęcono tym społecznościom kilka filmów. Niestety, większość z nich opowiadanych jest z tej samej perspektywy. Czy jest to krótkometrażówka ""And Thou Shalt Love"", czy fabuła ""Sekrety"", czy w końcu dokument ""Czarny autobus"", przesłanie jest to samo: w starciu z grupą ważniejsza jest jednostka.  Na tle tych wszystkich produkcji ""Oczy szeroko otwarte"" niczym specjalnym się nie wyróżnia. Historia Aarona i Ezriego jest poprawnie opowiedziana, a aktorzy dobrze wywiązują się ze swoich ról. Dzięki temu łatwo jest się przejąć ich losem i wczuć w ich wewnętrzne rozterki i bolesne wybory, jakich dokonują. Jednak wkład reżysera, Haima Tabakmana, w rozbudowę tematu jest znikomy. Fabuła została poprowadzona w sposób schematyczny, a zakończenie nie oferuje nic nowego. I choć wspomniane wyżej ""And Thou Shalt Love"" i ""Sekrety"" również rozczarowują zakończeniami, to jednak wcześniej mają więcej do zaoferowania. Dlatego też ""Oczy szeroko otwarte"" polecić można jako przystawkę, wstępne zapoznanie się z tematem, ale z całą pewnością nie jako danie główne."
Dziewczyna z ekstraklasy (2010),6,"Lato. Dla wielu jest to najgorsza pora roku. Natężenie kompleksów osiąga poziom maksymalny. Wyjście na plażę w kostiumie kąpielowym to koszmar, który prześladuje we śnie i na jawie, wzmacniany dodatkowo reklamami środków dietetycznych w telewizji. Na szczęście jest kino, gdzie można usłyszeć, że nie liczy się wygląd, ważne jest tylko to, co sobą reprezentujesz.  I właśnie takim pokrzepiającym obrazem jest komedia Jima Fielda Smitha ""Dziewczyna z ekstraklasy"".  Kirk (Jay Baruchel) to pracownik ochrony na lotnisku w Pittsburghu. Pewnego dnia los (przy dużym udziale szefa idioty) sprawia, że w jego ręce trafia komórka niezwykle atrakcyjnej Molly (Alice Eve). Oczywiście oddaje ją, a to prowadzi do kolejnego spotkania, potem jest rozmowa, dobra zabawa i nim się obejrzą, już  prawie są w związku. I żyliby długo i szczęśliwie, gdyby nie kompleksy Kirka. Chłopak ma pełną świadomość, że nie jest superprzystojniakiem. Nie może zatem zrozumieć, dlaczego Molly z nim jest. Niepewny siebie oczekuje, że dziewczyna go rzuci. Bogaty w mądrość zdobytą od znajomych nie zauważa, że nieatrakcyjność wcale nie pozbawia go szansy na udany związek. Koniec końców to brak wiary w siebie sprawi, że jego przyszłość z Molly stanie pod znakiem zapytania.  ""Dziewczyna z ekstraklasy"" to sympatyczna komedyjka o tym, by chwytać dzień i nadmiernie nie analizować każdej chwili. Zamiast spodziewać się najgorszego i tworzyć samospełniające się proroctwa, lepiej dać się ponieść chwili, bo prawdziwe uczucie jest ślepe na powierzchowne piękno, bo liczy się tylko bogactwo duszy. Oczywiście nikt tak naprawdę nie wierzy w te podtrzymujące na duchu komunały. Nawet sami twórcy, którzy w głównej roli obsadzili Baruchela. Może nie jest on wzorem klasycznego piękna, ale do prawdziwego Quasimodo dużo mu brakuje. Przymykamy jednak na ten fakt oko, udajemy, że wierzymy, że przesłanie filmu do nas trafia, a wszystko dlatego, że całe jego opakowanie jest atrakcyjne. Zupełnie jak z lodami czekoladowymi: problemów nie rozwiązują, a przecież są uniwersalnym środkiem antydepresyjnym.  Komedia Smitha nie jest może karnawałem nieustającego dowcipu - zdarzają się dłużyzny i przestoje - jest jednak kilka scen, które rozśmieszą nawet największego ponuraka. Doskonale sprawdza się Jay Baruchel. Ci, którzy widzieli ""Wpadkę"" czy ""Jaja w tropikach"", zdołali się już o tym przekonać, choć tam nie miał jeszcze okazji w pełni się wykazać, grał bowiem tylko drugie skrzypce (co jest zawsze prostszą sprawą). Tym razem to na nim opiera się cały film. Baruchel nie jest jednak sam i może liczyć na wsparcie ze strony całej obsady. Większość z aktorów jest tak dobra, iż pozostaje jedynie żałować, że w zasadzie każdy z nich otrzymał zaledwie po jednej zabawnej scenie (jak Patty w samolocie czy wygolony Jack). Resztę czasu spędzają niestety w tle - zapełniają kadr i czasem dają pretekst do rozwoju akcji. Końcowym rezultatem jest jednak całkiem sympatyczny i śmieszny filmik, więc nie ma co się zastanawiać, co by było, gdyby."
Istota (2009),8,"Ciężkie jest życie stwórcy. Najpierw trzeba się sporo namęczyć, żeby w ogóle powstało życie, a potem trzeba patrzeć, jak dzieło intelektu rozwija się i nieuchronnie rozczarowuje, stając się wszystkim, tylko nie tym, na co miało się nadzieję. Ambicje i marzenia trzeba wyrzucić do kosza, pozostaje tylko sąd ostateczny nad stworzeniem... o ile da nam ono taką możliwość.  Vincenzo Natali, autor kultowego w niektórych kręgach filmu ""Cube"", sięgnął do klasyki gotyckiej literatury i postanowił wskrzesić mit o potworze Frankensteina. Tym razem jednak to nie potwór będzie w centrum zainteresowania, a jego twórcy. W ramy historii spisanej przez Mary Shelley Natali wcisnął wiedzę psychologiczną Zygmunta Freuda. W ten sposób powstał portret ludzi widzianych jako dzieci próbujące iść w ślady Ojca. W swym działaniu kierują się jednak błędnymi założeniami, nie do końca szlachetnymi pobudkami oraz ambicją, z której przebija poczucie niedowartościowania i kompleks niższości. Skoro jesteśmy dziećmi Wszechmocnego, to czyż sami nie jesteśmy wszechmocni? Otóż nie, nie jesteśmy.  ""Istota"" to historia dwojga ambitnych genetyków, którzy są parą nie tylko w życiu zawodowym, ale i prywatnym. Oboje są pełni pasji, w poszukiwaniu wiedzy i naukowych odpowiedzi nie cofną się przed niczym, nawet eksperymentami z ludzkim DNA. Ich rezultatem jest Dren, niezwykła, humanoidalna istota, która z jednej strony budzi przerażenie, a z drugiej fascynację. Reżyser skoncentrował się na ukazaniu relacji, jakie łączą genetyków z ich dziełem. Widzimy, jak różne są ich podejścia i do jak brutalnych czynów prowadzą. Oglądamy zmiany w ich zachowaniu spowodowane interakcją z inteligentnym stworzeniem. Przemoc, strach, fascynacja, miłość splątane są tutaj więzami silniejszymi od tych, jakie łączą zasady azotowe DNA. Na przykładzie bohaterów Natali pokazuje, jak słabym psychicznie gatunkiem jest człowiek. Jednocześnie udowadnia, że to właśnie ta słabość jest motorem napędzającym cywilizację. To nie sukcesy definiują nasz świat, ale dobre intencje, które prowadzą do błędnych i tragicznych skutków. Ci, którzy je przetrwają i z nich skorzystają, będą mądrzejsi i silniejsi.  Mimo zaangażowania rozpoznawalnych aktorów (Adrien Brody, Sarah Polley) ""Istota"" to kino skromne i bardzo niszowe. Podobnie jak w ""Cube"" wszelkie efekty wizualne zostały stworzone nie po to, by obezwładniać widza (jak w filmach Camerona, Baya czy Emmericha), ale by wzmocnić przekaz fabularny. Wszystko zostało tutaj przemyślane i bardzo skrupulatnie skonstruowane. Na wskroś współczesna historia jest jednocześnie ponadczasową, uniwersalną przypowieścią. ""Istota"" ma w sobie potęgę greckiego mitu, mistyczną siłę średniowiecznej paraboli, bezwzględność empirii kartezjańskiej rewolucji naukowej i bogactwo postmodernistycznej kultury bez granic. Tę mistrzowską mieszankę doceni każdy prawdziwy fan science-fiction.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Toy Story 3 (2010),9,"To zaczyna się robić nudne. Pixar mógłby w końcu zaliczyć jakąś wpadkę, zamiast wypuszczać co roku doskonałe filmy animowane bijące na głowę produkcje z konkurencyjnych wytwórni. Ekipa Johna Lassetera nie spuszcza jednak z tonu, czego dowodem jest ""Toy Story 3"" - kolejna odsłona przygód zabawek z pokoju Andy'ego. W Hollywoodzie rzadko zdarza się, aby druga część jakiegoś przeboju była lepsza od oryginału, zaś wybitne trójki można by chyba policzyć na palcach jednej ręki: ""Indiana Jones i Ostatnia Krucjata"", ""Powrót Króla"", a także... Więcej, niestety, nie pamiętam.  Co sprawia, że ""Toy Story 3"" dołączyło właśnie do tego ekskluzywnego grona? Po pierwsze, widać, że twórcy nie brali się za realizację filmu na siłę. Gdyby było inaczej, powstałby on najwyżej trzy lata po premierze dwójki. Tymczasem Pixar czekał ponad dekadę, by opowiedzieć widzom, co nowego u Chudego i Baza Astrala. Po drugie, renoma serii dała studiu większą artystyczną wolność w układaniu fabularnych klocków. Trzecia część jest najsmutniejszym, a także najbardziej mrocznym odcinkiem trylogii. Nie zamierzam zdradzać Wam jego zakończenia, ale radziłbym przygotować przed seansem karton chusteczek. Byłem świadkiem, jak panowie po czterdziestce, którzy przyszli na pokaz z pociechami, po zapaleniu świateł ocierali ukradkiem łzy.  Nie oznacza to, oczywiście, że Pixar zrezygnował nagle ze swojego znaku firmowego, czyli inteligentnego poczucia humoru powtykanego zarówno w dialogi, jak i sekwencje ekranowej rozróby. Żartów i żarcików nie brakuje, zwłaszcza, że polski tłumacz również dołożył coś od siebie.  W ostatecznym rozrachunku ""Toy Story 3"" okazuje się jednak poważniejsze nawet od ""Odlotu"", który dotykał przecież takich zagadnień jak śmierć, niespełnienie i samotność. W przygodach zabawek na pierwszy plan wysuwają się próby radzenia sobie z utratą bliskiej osoby (w tym wypadku właściciela). Ów temat pojawiał się już w poprzednich częściach – na przykład w jedynce Chudy musiał uporać się ze świadomością, że wraz z przybyciem Astrala przestał być ulubioną lalką Andy'ego. Teraz sprawy przybrały jednak jeszcze gorszy obrót. Andy dorósł i za chwilę wyjedzie na studia. Zabawki, którymi od pewnego czasu nastolatek w ogóle się nie interesuje, mają wylądować na strychu. Tam, wśród pajęczyn i zwałów kurzu zostaną zapomniane na zawsze.  Przerażające przeświadczenie o własnej zbędności skłania bohaterów do przyjęcia różnych postaw. Jedni próbują usprawiedliwiać chłopca, inni biorą nogi za pas. Cała reszta popada zaś w apatię. Dopiero szereg feralnych zdarzeń prowadzących do nowej niedoli sprawia, że zabawki odzyskują wolę walki. Wówczas twórcy podkręcają napięcie oraz tempo, a na ekranie zaczyna królować pastisz kina ""wielkiej ucieczki"". Misterny plan liczy się tu w takim samym stopniu, co ekwilibrystyczne popisy.  Wraz z opadnięciem bitewnego kurzu Pixar serwuje nam melancholijny finał będący jednocześnie pięknym hołdem dla zabawek z dzieciństwa. Wszyscy zawdzięczamy im niezapomniane przygody, które rozwijały naszą wyobraźnię i wrażliwość. Z nimi każdego dnia można było odbywać podróż na koniec świata i jeszcze dalej. ""Toy Story 3"" to szansa na jeszcze jedną taką wyprawę. Mam nadzieję, że w kinach nie zabraknie na nią biletów. "
Drużyna A (2010),6,"W jednym z wywiadów poprzedzających premierę ""Drużyny A"" reżyser Joe Carnahan stwierdził, że jest wielkim nieporozumieniem nazywanie jego filmu remakiem telewizyjnego serialu. I rzeczywiście, zbieżność tytułu i imion bohaterów wydaje się całkowicie przypadkowa, co najwyraźniej zauważył i polski dystrybutor, ponieważ zrezygnował z serialowej nomenklatury (zapomnijcie o Buźce, tu jest Face).  Ci, którzy liczą na sentymentalną podróż w czasie, muszą przygotować się na rozczarowanie. Natomiast ci, którzy znają poprzedni film Carnahana ""As w rękawie"", poczują się jak w domu. Dynamiczna akcja, pełno zwariowanych pomysłów i jeszcze dziwniejszych zwrotów akcji, piętrowa intryga i szczypta humoru – to wszystko znajdziecie podczas seansu. Brzmi jak raj dla małych i dużych chłopców? I tym właśnie jest kinowa ""Drużyna A"". Carnahan co prawda złagodził humor i pozbawił sceny brutalności, lecz to wciąż nawalanka ""pełną gębą"", bajka z wielkimi gnatami, eksplozjami i samolotami w rolach głównych. Jeśli tego oczekujecie, na pewno się nie zawiedziecie.  A co z samą drużyną? Cóż, jedni sprawują się lepiej, inni gorzej. Gwiazdą obrazu jest bez dwóch zdań Sharlto Copley. To prawdziwy świr i do tego całkiem zabawny gość. Jak na aktora o dość niewielkim stażu gra wręcz fantastycznie, bijąc resztę obsady na głowę, i to bez większego wysiłku. Liam Neeson jako Hannibal również radzi sobie całkiem nieźle.  Bradley Cooper nie ma problemu z zagraniem uroczego podrywacza. Zastanawiam się jednak, na ile inspiracją był dla niego serial ""Drużyna A"", a na ile serial ""Kill grill"", w którym sam grał niepoprawnego kobieciarza. Oczywiście największe kontrowersje będzie wzbudzał Quinton Jackson jako BA. Mnie jego kreacja nie powaliła, ale nie ze względu na grę Jacksona, a raczej ze względu na dialogi, jakie przypisali mu scenarzyści. Przykro to mówić, ale dostały mu się najsłabsze kwestie, a i pomysł z jego nawróceniem się zupełnie nie przekonuje.  Przesiąknięty testosteronem film to doskonała letnia produkcja. Dużo się dzieje, jest głośno, a intryga, choć wydaje się skomplikowana, jest w rzeczywistości banalnie prosta. Męska widownia będzie zachwycona. Film jednak nie wskrzesza legendy serialowej ""Drużyny A"", nie przywraca ""starych dobrych czasów"". Jedyny prawdziwy moment retro ma miejsce w scenie z trójwymiarową projekcją. To hołd Carnahana złożony twórcom i jedyne odstępstwo od jego stylu. Tak jednak wygląda rozrywkowe kino z początku XXI wieku. Większość z nas zdążyła się do tego przyzwyczaić.  "
Skrzydlate świnie (2010),8,"Anna Kazejak parę lat temu nakręciła jedną z części ""Ody do radości"" (nowelę śląską). Teraz znalazła się w gdyńskim konkursie ze świetnym, rozrywkowym i inteligentnym filmem. Reżyserce i producentom szczególnie należą się słowa uznania właśnie za - tak rzadkie ostatnio w polskim kinie – udane połączenie tych dwóch cech: rozrywkowy i inteligentny. Ponieważ ""Skrzydlate świnie"" fajnie się ogląda, wszystko przebiega tu swobodnie, widz odniesie najprawdopodobniej wrażenie, że zrobienie tego typu filmu to bułka z masłem. Ot, fajna historia, fajni bohaterowie, akcja zgrabnie się toczy – jaka to filozofia? Ale, jak mówił pewien reżyser swojemu młodszemu koledze: Zostań przy tych swoich niezrozumiałych dramatach, bo komedia cię skompromituje. Komedia bezlitośnie obnaża słabość reżyserską. Kazejak ""Skrzydlatymi świniami"" przeszła próbę ogniową naprawdę nieźle.  ""Skrzydlate świnie"" nie rozgrywają się w zbyt wesołych okolicznościach: niewielkie, biedne miasto w Poznańskiem. Młodzi ludzie nie mają za bardzo pomysłu na życie, więc wybierają kibicowanie lokalnej drużynie piłkarskiej. Gdy po przegranym meczu zespół spada do drugiej ligi, na trybunach wywiązuje się regularna bitwa, potem potyczki z policją przenoszą się na miasto... Oskar (Paweł Małaszyński) jest tak pochłonięty stadionową rozróbą, że nawet nie odbiera telefonu od swojej dziewczyny (Karolina Gorczyca), która akurat rodzi mu dziecko. Potem cała trójka będzie musiała mieszkać u zrzędliwej matki (Anna Romantowska), bo ani pracy, ani żadnych perspektyw na horyzoncie nie widać. Pozostaje upić się w barze i przygotowywać na kolejny mecz, co też Oskar, jego brat oraz reszta kumpli skwapliwie robią.    Nietypowy punkt wyjścia dla komedii, prawda? W ""Skrzydlatych świniach"" jest sporo zdarzeń, które przedstawione w innym tonie byłyby smutne, przykre i mogłyby prowadzić do tragedii. Mamy tu zdradę barw klubu – przestępstwo w subkulturze kibiców niewybaczalne; mamy obowiązkową zemstę za zdradę, przemoc na stadionie, a także wypadek drogowy: bracia wraz z furgonetką oraz towarem na sprzedaż lądują w jeziorze. A ten towar to... kiczowate figurki Maryi, które unoszą się wokół miejsca ""katastrofy"".  ""Skrzydlate świnie"" właśnie w ten sposób zgrabnie balansują pomiędzy powagą a dowcipem, dramatem a komedią. Jednocześnie film zrywa ze stereotypowym pokazywaniem kiboli jako nierozumnych, agresywnych zwierząt, choć wprowadza też podział: na ""ultrasów"" i ""hoolsów"", swoich bohaterów jednoznacznie klasyfikując do tej pierwszej, mniej niebezpiecznej grupy. Hoolsów w kadrze nie ma, choć niektóre zachowania bohaterów są bez wątpienia chuligańskie. Pod względem sposobu patrzenia na subkulturę ze społecznego marginesu, ""Skrzydlate świnie"" kojarzą mi się przede wszystkim z brytyjskimi produkcjami takimi jak ""To właśnie Anglia"".  Duże brawa dla całej obsady: zarówno aktorzy kojarzeni raczej romantycznie i serialowo (Gorczyca i Małaszyński), jak i ci mniej znani (świetna Olga Bołądź w roli Basi) oraz bardziej (Cezary Pazura jako antypatyczny prezes, Anna Romantowska, Andrzej Grabowski) wypadli znakomicie.    "
Listy do Julii (2010),6,"Włochy. Kraj mafii i skorumpowanych polityków. Ale tak jest tylko w filmach włoskich (""Gomorra"", ""Boski""). Amerykanie wolą oglądać zupełnie inny kraj: słoneczny, pełen sympatycznych ludzi (choć bywają uszczypliwi) i cudownych restauracyjek z wyśmienitą kuchnią. Przede wszystkim jednak Włochy to Elizjum, miejsce, gdzie można odrodzić się na nowo i spotkać swą jedyną, prawdziwą i wieczną miłość.        Summit EntertainmentApplehead Pictures  Tak też skonstruowana została fabuła w ""Listach do Julii"". Główna bohaterka, Sophie, przyjeżdża do Włoch spędzić romantyczne chwile ze swoim narzeczonym. Ten jednak, zamiast ekscytować się bliskością ukochanej, ""odlatuje"" na sam widok długo dojrzewającego sera czy risotto. Pozostawiona sama sobie dziewczyna ma czas, by przemyśleć to, kim jest, gdzie jest i co jest dla niej naprawdę ważne. Jej przewodniczką będzie starsza kobieta, która spróbuje odnaleźć dawnego ukochanego, oraz nieco nabzdyczony młody Brytyjczyk, który tak jej zagra na nerwach, że obudzi w niej uczucia, o jakich już przestała nawet marzyć. Na tle wspaniałych pejzaży, w cieniu wielkiego mitu o Romeo i Julii, w towarzystwie ciekawych i nietuzinkowych osób Sophie rozkwita i dojrzewa niczym najdorodniejsze winogrono.  ""Listy do Julii"" nie wpiszą się do kanonu komedii romantycznych. Zabrakło w filmie wyrazistego charakteru i charyzmatycznych bohaterów. Amanda Seyfried jest urocza i doskonale oddaje charakter Sophie. Niczym szczenię rozczula i wywołuje uśmiech. Problem w tym, że taką reakcję wywołuje każde szczenię, nie ma w tym naprawdę nic specjalnego. Christopher Egan stara się jak może, by pójść śladami Hugh Granta czy Colina Firtha. Niestety, nie jest aktorem tego samego kalibru i najlepsze, co ma do zaoferowania, to szczera twarz.       Amanda Seyfried  Summit EntertainmentApplehead Pictures  Choć ""Listom do Julii"" wiele brakuje do najlepszych obrazów gatunku, to nie oznacza to wcale, że należy komedię zignorować. Kto tak postąpi, dokona niewybaczalnego błędu i straci okazję obejrzenia w akcji prawdziwej królowej ekranu. Vanessa Redgrave to diament bez skazy, co udowadnia zupełnie bez wysiłku w każdej scenie, w której występuje. To ona jest duszą filmu i w dużej mierze odpowiada za wszechobecny aromat włoskiej miłości. Bardzo łatwo sprawia, że wierzymy w wielką miłość, czaruje nas wizją uczucia, które mogło się zestarzeć, lecz przez to wcale nie straciło na swej mocy. To prawdziwa magia, której warto się poddać. W połączeniu z pięknymi zdjęciami daje to wystarczającą dawkę rozrywki dla każdego spragnionego zwyczajnego, prostego, miłego filmu. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
"Boso, ale na rowerze (2009)",6,"Z rodziną Strobbe'ów nie wyjdzie się dobrze nawet na zdjęciu. Ulubionym zajęciem czterech braci-wąsaczy jest picie na umór w rytm przebojów Roya Orbisona. Wszyscy marzą o Pretty Woman, ale zazwyczaj kończą w łóżku z podfruwajkami z baru. Wśród brudu, potu, spermy i hektolitrów alkoholu dzieją się dantejskie sceny, których obserwatorem, a zarazem głównym bohaterem filmu Felixa Van Groeningena jest nastoletni Gunther, najmłodszy z rodu Strobbe'ów. Chłopak nie ma łatwego życia – w domu czekają na niego burdy, a w szkole ciągłe szykanowanie ze strony nauczycieli. Gdyby chociaż znalazła się jakaś dziewczyna, która przytuliłaby go do obfitej piersi i pozwoliła zasmakować zakazanego owocu.  Kilkanaście lat później Gunther jest niespełnionym pisarzem dorabiającym jako rozwoziciel pizzy i sprzedawca przekąsek w pociągach. Młody mężczyzna właśnie dowiedział się, że jego dziewczyna zaszła w ciążę. Na twarzy bohatera nie widać nawet cienia radości. Podświadomość wysyła  mu sygnały, iż będzie tak samo beznadziejnym ojcem jak jego staruszek. Dlaczego kolejna niewinna istota miałaby trafić do zaklętego (i przeklętego) kręgu patologii familii Strobbe'ów? Nie istnieją przecież żadne przesłanki, by wierzyć w możliwość uporania się ze złym losem. Napięcie w filmie bierze się właśnie z wątpliwości, czy Gunther stawi czoła egzystencjalnemu zagrożeniu, czy też polegnie, kontynuując rodzinną tradycję nieudacznictwa.  Najlepsze momenty w ""Boso, ale na rowerze"" dotyczą dzieciństwa bohatera. Dramat zostaje wówczas rozmiękczony za pomocą humorystycznych akcentów (tych w filmie nie brakuje), zaś analiza chorych relacji okazuje się równie ważna, co opowieść o dojrzewaniu. Obserwujemy, jak Gunther odkrywa w sobie zamiłowanie do pisania oraz sprawdza, jak to jest być dorosłym (pierwsze piwo, nieudane podrywy). W tym samym czasie jego ojciec oraz wujkowie na zmianę piją, biją lub jeżdżą na golasa w wyścigach rowerowych. Gunther zdaje sobie sprawę z gnojówki, która go otacza, ale nie może (nie umie?) jej odrzucić. Syf syfem, ale rodzinę ma się tylko jedną. Więzy krwi są ważniejsze od tego, jak nas postrzegają inni.  Szkoda, że pełnoletni Gunther w wykonaniu Valentijna Dhaenensa nie dorównuje swojej nastoletniej wersji (Kenneth Vanbaeden). Wraz z upływem czasu bohater staje się niesympatycznym draniem z twarzą, na której trudno jest zaobserwować jakiekolwiek emocje. Ani trochę nie przypomina swoich szalonych krewnych – tamci pomimo rozlicznych wad potrafili wzbudzić choćby na krótki moment naszą sympatię. Byli dużo bardziej ludzcy w okazywaniu zarówno miłości, jak i nienawiści niż wyrachowany Gunther.   Jeśli lubicie słodko-gorzkie historyjki z życia wzięte (""Boso..."" to ekranizacja autobiograficznej książki), film Groeningena powinien Wam się spodobać. Co prawda, bolesnych łez jest tu więcej niż śmiechu, ale mają one oczyszczającą moc. Skoro boli, to znaczy, że jeszcze żyjemy. "
Gwałt na wojnie (2009),5,"Kongo to jeden z tych krajów afrykańskich, który od lat wykrwawia się w kolejnych wojnach domowych. Ich ofiarami padają głównie cywile, a jedynym ratunkiem zdaje się wstąpienie do którejś z 60 zbrojnych grup. Jednak bycie żołnierzem nie chroni przed traumą. Zmuszeni do zabijania, rabunku i gwałtu albo zamieniają się w pozbawione uczuć maszyny do zabijania, albo też stają się wrakami ludzi, których przygniata do ziemi poczucie winy. I właśnie o tym aspekcie domowego konfliktu opowiadają autorki dokumentu ""Gwałt na wojnie"".  Po seansie reżyserki Femke van Velzen i Ilse van Velzen opowiadały, jak to ich celem była próba pokazania problem gwałtu z szerszej perspektywy. Nie chciały koncentrować się na ofiarach, tłumacząc się tym, że choć pomoc zgwałconym kobietom jest niezbędna, nie rozwiązuje ona problemu. Wręcz przeciwnie, liczba gwałtów w Kongo rośnie, choć liczba konfliktów zbrojnych maleje. Wynika to z faktu przenikania byłych żołnierzy z powrotem do świata cywilów. Ta szersza perspektywa nie do końca im się udała. Z ""Gwałtu na wojnie"" tak naprawdę nie dowiemy się zbyt wiele o tym, dlaczego właśnie gwałt jest tak powszechnie stosowaną bronią. Wiele osób o tym w filmie mówi, ale są to w zasadzie komunały.  Autorkom dokumentu udało się jednak pokazać całą beznadziejność sytuacji, w jakiej znajdują się sprawcy. Film wyraźnie pokazuje brak jakichkolwiek mechanizmów pomocy. Prawie wszyscy gwałciciele w tym filmie, nawet ci, którzy mają wyrzuty sumienia, wciąż odczuwają impulsy do gwałtu. Jedni przyznają się do nich wprost, inni nie, ale widać to w ich zachowaniu, w mowie ciała, kiedy opowiadają o swojej przeszłości. W filmie jedynymi, którzy mogą sobie z tym poradzić, są osoby o silnych charakterach, którzy utrzymają impulsy pod kontrolą. Inni muszą faszerować się lekami.  Problemem jest też stosunek rodzin do zgwałconych kobiet. Odrzucenie jest powszechne. W tej sytuacji kobieta może czuć się za szczęściarę, jeśli gwałciciel zatrzyma ją jako swoją żonę. Gwałt jako oświadczyny/zaślubiny jest czymś powszechnym w Kongo. To przerażające i dopóki to się nie zmieni, dopóty ofiary gwałtu zarówna gwałciciele jak gwałcone kobiety nie mają szans na wyjście z traumy. "
Porno od 9 do 17 (2008),6,"Pomiędzy pornografią a dokumentem o pornografii istnieje bardzo niewyraźna granica. Jak bardzo jest ona delikatna, uświadamia nam dokument ""Porno od 9 do 17"". Przez ponad rok ekipa filmowców towarzyszy grupie gwiazdeczek przemysłu dla dorosłych i ich twórcom. Pokazują ich życie na planie, pytają się o motywację i ambicje i próbują pogodzić obraz szokującej dekadencji z portretem ""zwyczajnych ludzi"", jacy tam pracują. Z drugiej strony, twórcy bardzo starali się zrobić film rozrywkowy. Nie stronią zatem od scen seksu, a żeby uniknąć oskarżeń o pornografię, starają się je pokazywać w sposób ironiczny, pełen humoru, z podkreśleniem absurdalności i nienaturalności tego, co aktorki i aktorzy porno wyczyniają przed kamerą.  A jednak mimo wszystkich tych starań, twórcom nie do końca udaje się uniknąć pułapki porno-biznesu. Ich dokument ma charakter eksploatacyjny. Nie jest to dogłębna (!) analiza ani samego przemysłu, ani związanych z nim osób. Reżyser Jens Hoffmann, kiedy chce być poważnym dokumentalistą, nie wychodzi poza  sztampę i frazesy. Zaś fakt, że mimo kilku rozpoznawalnych nazwisk tak naprawdę nie udało mu się dotrzeć do największych graczy sprawia, że wartość ""Porno od 9 do 17"" spada w porównaniu z innymi dokumentami o przemyśle pornograficznym.  Pozostaje zatem aspekt czysto rozrywkowy. I tu film się sprawdza raz gorsząc i szokując, innym razem wywołując śmiech aż do łez (a czasem jedno i drugie na raz, jak w scenie z planu ""Ass Blaster""). Jednak w ten sposób, dokument niebezpiecznie zbliża się do granicy tego, co jest już zwykłą pornografią.  "
Wenecja (2010),7,"Obok ""Matki Teresy od kotów"" Pawła Sali, ""Wenecja"" była najlepszym filmem tegorocznego, mizernego festiwalu w Gdyni. W przeciwieństwie do ogromnej większości utworów, nie sprawiała wrażenia pisanej i reżyserowanej na kolanie. Miała wstęp, rozwinięcie i – może trochę zbyt pospieszne – zakończenie; dramaturgię i kreacje aktorskie; dobre zdjęcia i czysty dźwięk. Była też efektem zdrowej relacji wypracowanej między kinem a literaturą. Dzięki prozie Włodzimierza Odojewskiego Kolski zdołał narzucić swojemu autorskiemu kinu zbawienne ograniczenia. Z kolei za sprawą warsztatowej sprawności Kolskiego świat autora ""Kwarantanny"" ożył na ekranie w kształcie, do którego trudno mieć jakiekolwiek zarzuty.  Tej podróży nie było. Małoletni Marek (nagrodzony za debiut Marcin Walewski) dzień i noc marzy o Wenecji. Wizyty w mieście miłości to w jego rodzinie rytuał. Czerpiący wiedzę z opowieści rodziców, rozmiłowany w architekturze, wyuczony na pamięć nazw ulic, skwerów i zabytków chłopak nie doczeka jednak swojej pierwszej wyprawy do Italii. W jego życie brutalnie wkroczy wojna. Symboliczna inicjacja w dorosłość, związana z długo oczekiwaną podróżą, zostaje odroczona. Włócząc się bo babcinym dworze i okolicach, chłopak szuka choćby namiastki wrażeń, które zostały mu odebrane. Wkrótce los się do niego uśmiecha – w zalanej piwnicy, mocą swojej wyobraźni, wraz z przyjaciółmi i rodziną, Marek odtwarza wenecką ziemię obiecaną.  Główna postać filmu zbudowana jest na kontrze do obdarzonych romantycznym ""trzecim okiem"" bohaterów Kolskiego, uwikłanych w wielką historię albo w miłosne dramaty. To nie dziecięca frajda z bujania w obłokach nakazuje Markowi poszukiwać magicznych pierwiastków w nudnej rzeczywistości. Jego przygoda zaczyna się od frustracji, złości, rozczarowania. Dzieciak szuka azylu, bo jest obrażony na świat. Bezustannie tupie nogą, marszczy czoło, niecierpliwi się, irytuje. ""Nie chcę tu być"" – powtarza jak w transie. Nie chce, ale jest. Ostatecznie, wszelkie próby ucieczki w wymyślone miejsca okazują się bezcelowe. Kiedy w samym środku przedstawienia w Teatro La Fenice do piwnicy wkraczają niemieccy żołnierze, niewinna zabawa zamienia się w teatrzyk grozy. Gdzieś wokół Mareczka orbitują inne postaci – nie mniej ciekawe, choć potraktowane ze zbyt małą atencją – jadowita cioteczka Barbara (Agnieszka Grochowska) oraz introwertyczny ojciec (Mariusz Bonaszewski).  I jak to jest fantastycznie zrobione! Kolski wie, jak zainicjować na ekranie grę napięć między akcją i dialogiem, między długimi panoramami i dynamicznymi ujęciami, przestrzenią otwartą i zamkniętą. Korzystając z talentu uhonorowanego za zdjęcia Artura Reinharta, tworzy spójną wizję prowincjonalnej rzeczywistości, spalającej się w ogniu wielkiej wojny. Wisienką na torcie jest scena ataku lotniczego na wracających z frontu żołdaków – poszatkowany montaż i poszatkowane członki oraz ziarnisty filtr rodem z ""Kompanii braci"". Kilkoma najwyższej klasy eksplozjami Kolski kompromituje większość kolegów po fachu, strzelających na planie z petard i kapiszonów. To nie jedyny powód, dla którego warto odwiedzić jego ""Wenecję"".  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wszyscy mają się dobrze (2009),4,"Jeśli jesteście klientami Polskich Kolei Państwowych, na pewno dobrze znacie Franka Goode’a. To ten starszy facet, który wsiada do przedziału z rzekomo altruistycznych powodów (""A, żeby Panu było raźniej"") i nie pytany o zdanie otwiera Wielką Księgę Anegdotek, głównie ze swojego życia. Jest nawet w filmie taka scena, w której bohater zadręcza idiotycznymi pytaniami zestresowaną pasażerkę pociągu do Nowego Jorku.  Frank jest wdowcem. Upierdliwym, ale czułym i kochającym. Kocha zwłaszcza swoje dzieci, które dawno rozpierzchły się po kraju i zostawiły go samego w wielkim domu z ogrodem. Gdy rozsypują się plany rodzinnego mityngu, bohater bierze sprawy w swoje ręce i rusza odwiedzić zajętą swoimi sprawami dziatwę. Kolejne etapy podróży uświadamiają mu, że nie każde dziecię skorzystało z ojcowskich rad i nie każde wytrzymało narzuconą przez patriarchę presję sukcesu. Nie wszyscy mają się dobrze.  Film Kirka Jonesa to remake włoskiej produkcji Giuseppe Tornatorego z 1990 roku. I podobnie jak oryginał, uszlachetniony w znacznej mierze aktorstwem Marcello Mastroianniego, to obraz bezduszny, wykalkulowany, wyliczony z matematycznego wzoru na filmową ""podróż wewnętrzną"". Świat jest w nim odrysowany od linijki, opisany cyferkami. Czworo bohaterów, ich cztery portrety na ścianie, cztery wielkie miasta i cztery kryzysy autorytetu. Cztery przystanki na drodze duchowej i cztery w realu. Potem punkt kulminacyjny i morał – wyłaniająca się z tych czterech mniejszych mądrości, jedna wielka mądrość: kiedy tragedia nie oddala, to zbliża.  De Niro ""prowadzi"" Franka z wyczuciem – powstrzymuje się od szarży, wprowadza nowości do swojego mimicznego arsenału, nie ucieka tchórzliwie w ironię. Próbuje być królem przeciętności i całkiem nieźle mu to wychodzi. Koniec końców, tworzy na ekranie jedyną pełnokrwistą postać. Zapewniam, że lepiej spędzić z nim czas przed telewizorem, niż trafić na niego w pociągu."
Pan i Pani Kiler (2010),5,"Pora otworzyć schłodzonego szampana (lub oranżadę) i upajać się musującymi bąbelkami. Tak, lato oficjalnie się rozpoczęło, a wraz z nim nadeszła pora filmów lekkich, przyjemnych i pozbawionych jakichkolwiek wartości. Ich jedynym zadaniem jest sprawić, by w klimatyzowanej sali, obładowani mega kubłami popcornu i coli widzowie fajnie spędzili czas z osobami, z którymi chcą dojść przynajmniej do drugiej bazy. ""Pan i Pani Kiler"" spełniają te warunki w stu procentach.  Najnowsza komedia Roberta Luketica zaczyna się bardzo obiecująco. Reżyser kusi nas piękną jak laleczka Katherine Heigl, napakowanym Ashtonem Kutcherem, przezabawną Catherine O'Harą, zapierającymi dech w piersiach pejzażami Nicei i budzącymi zazdrość gadżetami i samochodami. Początek jest zabawny, dynamiczny i co najważniejsze wypełnia go chemia łącząca głównych bohaterów. A jak wiadomo, w komedii to połowa sukcesu.  Heigl i Kutcher może nie mają ekranowej charyzmy, ale nadrabiają to naturalnością i swobodą. Również końcówka, kiedy na bohaterów zdaje się dybać każdy znajomy i sąsiad, przynosi sporo autentycznej frajdy. Szalone pomysł przemykają przez ekran jeden za drugim, większość całkiem skutecznie zrealizowanych.  Niestety środek filmu wypełnia zakalcowata masa, która ma być wizją ""normalnego życia"". Ku mojemu zdumieniu ta część jest nudną, pozbawioną pomysłu zapchaj dziurą. To zaskakujące, bo po Luketicu, specjaliście od komedii romantyczno-obyczajowych,  można było spodziewać się, że zepsuje część sensacyjną a nie tę pokazującą zwyczajny związek. Bohaterowie drugoplanowi nie zostają wykorzystani, czym reżyser krzywdzi głównie O'Harę i Sellecka grających rodziców bohaterki.  Luketic kręcąc ""Pana i Panią Kiler"" wyraźnie inspirował się filmem ""Mr. i Mrs. Smith"". Rezultat końcowy bliższy jest jednak ""Centralnemu biuru uwodzenia"". Na szczęście Heigl nie przedobrzyła z botoksem, jak to uczyniła Meg Ryan. Wyszło to filmowi, a przynajmniej jego wizualnemu aspektowi, na dobre.  I na koniec słów kilka o przesłaniu ""Pana i Pani Kiler"", które spodoba się przede wszystkim męskiej widowni. Otóż, drogie panie, zdaniem twórców nie ma ideału bez kolców. Jeśli jesteście szczęściarami i znalazłyście mężczyznę swoich marzeń to macie dwie drogi do wyboru: albo od rana do wieczora będziecie dbały o to, by poziom alkoholu w waszej krwi nie spadał poniżej promila albo przyjmiecie do wiadomości, że wasz ukochany nie zmieni się i najlepsze, co może wam zaoferować, to niewielki kompromis tu i tam.  "
Benek (2007),7,"Podstawowe składniki każdego filmu rozgrywającego się współcześnie na Śląsku to: bieda, alkoholizm, patologie, syf i ogólna beznadzieja. ""Benek"" Roberta Glińskiego wykorzystuje wszystkie wyżej wymienione elementy ponurej układanki, ale po złożeniu ich w całość wymowa dzieła wcale nie jest pesymistyczna. Ba, gdy na ekranie zaczęły lecieć napisy końcowe, na mojej twarzy pojawił się ""banan"". Czy aby reżyser nie stosuje tutaj czarnej jak węgiel magii?   Otóż nie. Gliński wszedł w świat familoków i hałd zaopatrzony w dobre wzorce,  wzięte z brytyjskich komedii społecznych à la ""Goło i wesoło"" czy ""Orkiestra"". Pokazał, że ponurą rzeczywistość da się obłaskawić, jeśli tylko ma się dostatecznie dużo woli walki. Tytułowy bohater, łysiejący górnik przed trzydziestką (fantastyczny debiutant Marcin Tyrol), nie znosi swojego życia: roboty w kopalni, gdzie kłody rzuca mu pod nogi wredny sztygar, mieszkania z matką i rodziną brata, braku kobiety etc. Benek postanawia coś zmienić, zanim rozbije kilofem o jedną bryłę węgla za dużo. Składa wymówienie, za pieniądze z odprawy kupuje sobie kawalerkę i raźno bierze się do szukania nowych perspektyw zawodowych.   Choć początkowo wszystko idzie jak po grudzie, bohater nie poddaje się. Uskutecznia tym samym dobry protestancki mit, który zakłada, iż opatrzność sprzyja tylko wytrwałym ludziom. W trakcie półtorej godziny projekcji na ekranie zachodzi nieprawdopodobna przemiana: niepozorne chuchro w brudnych trampkach i kurtce-wiatrówce staje się rzutkim i odważnym przedsiębiorcą, zdolnym przeciwstawić się nawet gangsterom. Benkowi udaje się również zjednoczyć pokrzywdzonych przez los bezrobotnych i na ich czele walczyć o lepsze jutro. Chaplinowski tramp i śląski mesjasz w jednym.   W filmie Glińskiego niebanalną rolę odgrywają kobiety. Na szczycie hierarchii znajduje się, oczywiście, matka, której autorytet jest niepodważalny. Gdy pijany i rozgoryczony z powodu utraty pracy brat bohatera wraca do domu i zaczyna kłócić się z żoną, wystarczy krótkie rodzicielskie ""Zewrzyjcie gęby"" - syn idzie spać, a następnego dnia kończy romans z gorzałą. Wybranka Benka też jest niczego sobie. Kiedy trzeba, napędza w nim ambicję działania i zachęca do wykazania się. Kiedy indziej, bierze sprawy w swoje ręce, nie pozwalając dopaść się marazmowi. W dodatku ma duży biust i blond włosy, co u Benka (miłośnika wdzięków Pameli Anderson) budzi zrozumiały zachwyt.   Zupełnie niezrozumiałe są za to powody, dla których film Glińskiego trafia do kin po prawie trzech latach od premiery na festiwalu w Gdyni. Nie mam pojęcia, dlaczego żaden z dystrybutorów przez tak długi okres nie był zainteresowany wzięciem ""Benka"" pod skrzydła. To jeden z bardziej zaskakujących filmów, jakie w ostatnim czasie powstały na polskim podwórku. Wierzę jednak, że nawet dzisiaj znajdzie on swoich widzów."
Green Zone (2010),7,"Drodzy przyszli twórcy filmowi, marsz do kin! Obejrzyjcie najnowszy film Paula Greengrassa i proszę, nie, ja błagam, dobrze zapamiętajcie tę lekcję. Przyswójcie sobie sztukę łączenia cynicznego (tylko z pozoru!) filmu demaskatorsko-zaangażowanego z pierwszorzędnym thrillerem sensacyjnym trzymającym w napięciu. Twórcy tego rodzaju kina w naszym kraju nie ma, a bardzo by się przydał, choćby do opowiedzenia o buncie Żeligowskiego.  Akcja ""Green Zone"" rozgrywa się wiosną 2003 roku. Po ekspresowej inwazji Stany Zjednoczone i wojska antyirackiej koalicji kontrolują państwo, które jeszcze dwa miesiące wcześniej nazywano największym zagrożeniem pokoju na świecie. Jak się okazało, olbrzym miał gliniane nogi i padł jak zdmuchnięty domek z kart. Rozpoczynają się poszukiwania broni masowego rażenia: składów z gazami bojowymi i wzbogaconego uranu, który dyktatura miała ponoć dostać od Al-Kaidy. Jednym z oddziałów wyznaczonych do tego celu dowodzi Roy Miller (Matt Damon). Szybko orientuje się, że coś jest nie tak. Każde miejsce, gdzie ""na 100%"" ma znajdować się broń, okazuje się puste. Nie udało się odnaleźć nawet uncji gazu musztardowego. Miller, zamiast być grzecznym żołnierzem i bez wahania wykonywać rozkazy, zaczyna węszyć i zadawać niewygodne pytania. Tak natrafia na ślad spisku, który mógłby skompromitować władze amerykańskie.  O tym, co wydarzy się później, dziś powszechnie wiadomo. Jednak przez lata było inaczej. Wypierano się prawdziwych powodów, dla których zdecydowano się na inwazję i negowano fakt oszukania opinii publicznej. Czynił to zarówno rząd w Waszyngtonie, jak i media, które ""sprzedały"" ideę wojny Amerykanom. Greengrass w typowy dla siebie sposób demaskuje schizofrenię władzy. Z jednej strony pokazuje wyrachowanie i pragmatyzm rządu, który dla zdobycia przewagi idzie na czasowe układy, po czym bez pardonu zdradza i eliminuje słabe ogniwa. Na honor nie ma tu miejsca. To bezwzględna walka zrozumiała dla każdego, kto chociaż próbował zbudować imperium, grając w jakąkolwiek grę strategiczną. Z drugiej strony władza opiera się na opinii ludu, co oznacza, iż dla swoich działań musi zdobyć poparcie obywateli, a ci na honor zapatrują się już inaczej. Stąd muszą oni zostać okłamani i jeśli w te kłamstwa wierzą, to tylko dlatego, że chcą, że nie zadają pytań.  Ważne jest jednak to, że krytykując polityków, Greengrass daleki jest od krytyki poszczególnych ludzi. CIA nie jest tu kozłem ofiarnym, a zignorowaną przez gabinet prezydenta agencją. Głównym bohaterem jest żołnierz, który reprezentuje sobą wszystkie najlepsze cechy Amerykanina. I nawet zakończenie, choć przesiąknięte goryczą, napawa otuchą, że oto prawdziwe wartości, o które walczą dzielni chłopcy w Iraku nie zginą, niezależnie od tego, co partacze w Waszyngtonie wymyślą.  Czytając powyższe zdania, można byłoby dojść do wniosku, że mamy do czynienia z kolejną zaangażowaną produkcją prezentującą jakąś spiskową teorię dziejów. W przypadku większości reżyserów byłyby to uzasadnione podejrzenia. Jednak ""Green Zone"" nakręcił autor dwóch ""Bourne'ów"", i to widać. Na tle skomplikowanej sytuacji politycznej rozgrywa się bowiem druga historia: polowanie na pewnego irackiego dygnitarza. Chce go schwytać CIA, agenci innych organizacji bezpieczeństwa narodowego, chce go też dorwać współpracujący poniekąd z CIA Miller. Ekscytujący pościg, pełen zwodów, uników i zostawiania fałszywych tropów został zrealizowany niczym kolejna część ""Bourne'a"". Dynamiczny montaż, świetne zdjęcia dające wrażenie bycia w  środku akcji plus wysoki budżet, który czuć w każdej scenie, to zalety, dzięki którym film ogląda się z zapartym tchem. Do tego dochodzi solidne aktorstwo. ""Green Zone"" udowadnia, że kino rozrywkowe nie zawsze musi kończyć się na bezmózgich nawalankach tonących pod naporem efektów specjalnych. Warto się o tym przekonać.  "
Mój brat niedźwiedź (2003),6,"Pamiętam, że kinowy seans ""Mojego brata niedźwiedzia"" skończył się dla mnie ciężką traumą. Do multipleksu poszedłem z malutką siostrzenicą. A bo ojciec chrzestny, bo kolorowe obrazki, bo trzeba się interesować i w ogóle opiekować. Z niewiadomych przyczyn,  szkrab niewielki i zazwyczaj roześmiany, po dwudziestu minutach podniósł alarm, jaki tylko dziecko potrafi podnieść. Wrzeszcząc wniebogłosy ""ja boi niedźwiedzia!"", zeskoczył z fotela i ruszył sprintem w kierunku wyjścia.  Od tamtej pory minęło sześć lat. Siostrzenica przestała być słodka i rozczulająca, a nowa edycja filmu wychodzi właśnie na DVD w disnejowskiej serii ""Magiczna kolekcja"". Usiadłem, dokończyłem i przyznaję – trochę to przestraszone dziecko zrozumiałem. Co prawda nie ""boiłem niedźwiedzia"", ale kontynuowanie seansu po tych dwudziestu minutach też wydawało mi się bezcelowe. Potem, na szczęście, obraz łapie oddech. Na początku jest opowieść o buńczucznym Kenaiu. Niedoceniany przez własne plemię, sfrustrowany chłopak prowokuje starcie z niedźwiedzicą grizzly. Gdy podczas walki ginie jeden z jego starszych braci, typ barczystego przewodnika zagubionych dziatek, młodzieniec lekceważy rady starszyzny i rusza śladem zwierzęcia. Potem mamy słynną dwudziestą minutę i całkiem udany fabularny twist. W ziemskie sprawy wkraczają leśne duchy, a zagniewany-młodociany Kenai budzi się w cielsku brunatnego zwierza. W zielonym labiryncie, pełnym zblazowanych łosi i pociesznych misiaczków odpokutuje grzech zapalczywości.    Tak się szczęśliwie składa, że właśnie debiutowała na rynku kina domowego inna produkcja ze stajni Disneya, fantastyczna ""Księżniczka i żaba"". Na pierwszy rzut oka omawiany film nie odbiega od niej drastycznie poziomem realizacji. Jednak diabeł, jak zawsze, tkwi w szczegółach. Opowieść o żabkach i arystokratach to uwspółcześniona, osadzona w nieoczywistych realiach baśń. Historia misiaczków to anachroniczna bajka zwierzęca, w dodatku z niechlujnie przyszytym morałem. Musicalowa konwencja, rytm i ruch kontra rzewne pioseneczki Philla Collinsa i leniwe panoramy animowanych gór i dolin. W obydwu utworach bohaterowie zamieniają się w zwierzęta. W ""Moim bracie niedźwiedziu"" owocuje to mętnym, proekologicznym przesłaniem. W ""Księżniczce i żabie""  ten fabularny zabieg mówi coś o ludziach: przekonuje, że szukanie w nich ""piękna wewnętrznego"" to naprawdę ciężka robota na pełen etat. Wybór wydaje się prosty. "
Księżniczka i Żaba (2009),8,"Podczas gdy amerykańskie kino głównego nurtu uniformizuje się i schlebia coraz prymitywniejszym gustom, mainstreamowa animacja to królestwo różnorodności. Jest w nim miejsce dla magików z Pixara i solidnych rzemieślników z Dreamworks, na poklatkowe cuda Henry'ego Selicka i cyfrową poezję Shane'a Ackera. Wciąż jest też miejsce dla Disneya w klasycznym wydaniu – formalnie nieco anachronicznego, ale bezpretensjonalnego i eleganckiego. I nawet jeśli ""Księżniczka i żaba"" nie zachwyci dzieciaków rozkochanych w czarach z komputera, pozostanie całkiem niezłą zabawą dla widzów spragnionych sentymentalnych wojaży.  Oryginalność tej produkcji polega na połączeniu klasycznego wzorca disnejowskiej baśni z ikonografią i klimatem bagnistej Luizjany (akcja dzieje się w Nowym Orleanie lat dwudziestych). Obok księcia zaklętego w żabę, magicznych pocałunków i wielkiego balu, mamy tu uliczne tańce, kapłana voodoo, wielkie parostatki i jazzujące aligatory. Bohaterka, ciemnoskóra dziewczyna ze społecznych nizin, marząca o karierze restauratorki, też jest nietuzinkowa. Nie przypomina ani kanonicznej ""damy w opałach"", ani wzdychającej do księżyca mimozy. To fajna dziewczyna – twarda, zadziorna, z charakterkiem. Całkowite przeciwieństwo szczerbatej i wypindrzonej córki bogatego przedsiębiorcy, błaznującej na drugim planie.  Kiedy scenarzyści robią bohaterce psikusa i, podobnie jak księcia, zamieniają ją w żabę, film rusza z kopyta. Gagi, skoczne piosenki, wodewil, metafizyczny teatrzyk pełen duchów, upiorów i złowrogich cieni. A na deser kapitalna babcia-szamanka, uskuteczniająca francuskie pocałunki z cierpiącym na ostrą paranoję wężem. Wszystko to podane ze smakiem, wyczuciem, ilustrowane staroszkolną, lekko podrasowaną animacją. Nienachalne przesłanie – pieniądze duszy nie mają i szczęścia nie dają – dopełnia skrzącą się humorem fabułę. Warto pocałować tę żabkę. Buzi-buzi.  Na płycie dodatkowo komentarz twórców, sceny niewykorzystane z wprowadzeniem oraz ""Portrety księżniczek"" – gra dla maluchów. Niewiele, ale film w całości rekompensuje te braki. "
Poważny człowiek (2009),9,"Larry Gopnik, amerykański Żyd i nauczyciel fizyki, nie urodził się pod szczęśliwą gwiazdą. Żona żąda rozwodu i układa sobie plany z sąsiadem, syn nie przejmuje się duchowymi powinnościami, zaś córka kradnie pieniądze na operację plastyczną nosa. Na kanapie zalega brat-obibok, do pracy przychodzą oczerniające Gopnika listy, a zakochany we własnej giwerze, twardogłowy sąsiad budzi w nim szczery lęk. ""Nie zrozumiesz fizyki, jeśli nie nauczysz się matematyki, to ona pokazuje, dlaczego dzieją się różne rzeczy"" – przekonuje Larry swojego studenta. Na zajęciach Gopnik krząta się pod absurdalnie wielką tablicą, zapisuje na niej wzory objaśniające cały świat. Czy jednak zawierają one odpowiedź na pytanie, dlaczego w jego życiu pewne rzeczy po prostu się dzieją? Wkrótce, na domiar złego, rzeczony student zacznie bohatera szantażować, rozczarowany niską oceną z egzaminu. Dzień jak co dzień.  Gopnik nie protestuje. Nie tupie nogą, nie miota się, nie frustruje. Odpuszcza – z bezsilności, z przerażenia, bo tak nakazuje mu wiara (""Wszystko, co cię spotyka, przyjmuj z pokorą"" – głosi wzięte z Talmudu motto filmu). Nadstawia drugi policzek i czeka na kolejny cios. W czasach agresywnego marketingu film o jego losach można porównać do Księgi Hioba. Larry żyje podług tradycji, jest religijny. Jeśli istotnie jest Hiobem, oznacza to, że ktoś tam w zaświatach musiał założyć się o jego duszę. Choć akcja utworu rozgrywa się w latach sześćdziesiątych w Minnesocie, prolog w języku jidysz zabiera nas na polskie ziemie z początków dwudziestego wieku. Oto starsze małżeństwo przyjmuje pod strzechę zmarzniętego starca. Kobieta twierdzi, że to dybuk – przeklęta, wędrująca dusza martwego człowieka. Czy ci bohaterowie są przodkami Larry'ego? Czy jego ród został przeklęty przez dybuka? Wreszcie – czy ma to jakiekolwiek znaczenie w kontekście niepowstrzymanego ""dziania się"" w życiu Gopnika? Larry próbuje szukać odpowiedzi w wierze, zasięgnąć rady u rabinów, ale jego wysiłki nie przynoszą rezultatu. Jeśli Gopnik jest więc za coś karany, to za nabytą niezdolność do buntu.  To najbardziej osobisty film braci Coenów, gęsto inkrustowany autobiograficznymi wątkami. Autorzy zmieniają swoje nawyki i perspektywę – wciąż szydzą ze środowiska, które portretują (tym razem z tego, które ich ukształtowało), częściej jednak skracają dystans i pozwalają sobie na empatyczny ton. Kipiący czarnym humorem ""Poważny człowiek"" jest rozpięty między typologicznymi uproszczeniami w opisie bohaterów, a psychologicznym realizmem wpisanym w opowiadanie o obyczajowości amerykańskich przedmieść. Ten dysonans działa na korzyść dzieła – wydobywa komizm z dramatycznych sytuacji, a te komiczne nasyca dojmującym smutkiem. Zaś historia Gopnika, w całym swoim przerażającym i zabawnym majestacie, ilustruje tragedię tak przytłaczającą i tak długotrwałą, że przekraczającą wszelkie granice śmieszności. "
Niania i wielkie bum (2010),5,"Są takie filmy, na które dorośli nie powinni chodzić. Czy chcemy się do tego przyznać, czy też nie, brakuje nam tej prostej cechy charakterystycznej dla dzieci: umiejętności zachwycania się światem. Gdzie indziej widzimy magię – jeśli w ogóle ją widzimy. Proste, wręcz naiwne rozwiązania fabularne będą nas irytować lub zwyczajnie nudzić. Za to dzieci będą śledzić losy bohaterów z szeroko otwartymi oczami, zachwycone, co chwilę śmiejąc się z rzeczy, które dla dorosłych nie będą miały żadnego uroku. Tak jest w przypadku ""Niani i wielkiego bum"".  Oto magiczny świat luźno inspirowany angielskimi realiami. Jest II Wojna Światowa. Głównymi bohaterami jest trójka dzieci, które wraz z matką dbają o rodzinną farmę, podczas gdy ojciec walczy na dalekim froncie. Mimo trudności, jakoś radzą sobie - ku rozpaczy stryja, który bardzo pragnie sprzedać gospodarstwo. Jego knowania mogą doprowadzić rodzinę do bankructwa, lecz to nie on stanowić będzie największe wyzwanie dla rodzeństwa. Pewnego dnia do ich domu przybywa dwóch kuzynów, wypucowanych i czyściutkich jak to tylko możliwe u mieszkańców najlepszej dzielnicy Londynu. Między dzieciakami szybko wybucha konflikt, nad którym biedna mama nie bardzo potrafi zapanować. I wtedy pojawia się ona – Niania McPhee (""małe c duże p""). Wyposażona w magiczny kij szybko zaczyna wprowadzać nowe porządki. Pięcioro dzieciaków w ciągu kolejnych kilku fascynujących dni pozna pięć podstawowych lekcji życia, które uczynią ich lepszymi ludźmi i pozwolą odkryć ich prawdziwy potencjał.  Scenarzystka i odtwórczyni tytułowej roli Emma Thompson już po raz drugi wyczarowała wspaniały świat niani McPhee. Dla tego projektu była gotowa zrezygnować z kilku lukratywnych kontraktów. I nic w tym dziwnego, skoro nagrodą za film jest uśmiech na twarzach dzieci. Roześmiane buzie gwarantuje prosta, ale jakże barwna fabuła. Gadające szuflady i słoje, popis pływania synchronicznego prosiaków i pięcioro sympatycznych dzieciaków to tylko kilka z magicznych sztuczek, którymi twórcy czarują małych widzów.  Trzeba jednak wyraźnie podkreślić, że ""Niania i wielkie bum"" to film tylko i wyłącznie dla dzieci. Dla dorosłych nie ma tu po prostu nic ciekawego. Historia jest zbyt prosta i miejscami nielogiczna. To, co bawić będzie dzieci, u dorosłych może co najwyżej wzbudzić lekki uśmiech (choć prosiaczki są naprawdę przeurocze). Nie pomogą również wielkie gwiazdy brytyjskiego kina, choćby przez sam fakt polskiego dubbingu. Thomspon i reżyserka Susanna White nie ułatwiają rodzicom zadania i nie przemycają rzeczy, które mogłyby ich zainteresować. Mają jasno wytyczony cel i ani na centymetr nie zbaczają z obranej drogi. Dzieci będą im za to wdzięczne.  "
Piksele (2009),5,"Współczesny świat pikselami stoi, o czym jako osobnik piszący do Internetu wiem aż za dobrze. Na każde słowo w recenzji, którą teraz czytacie, składają się dziesiątki (jeśli nie setki) wyświetlających się na monitorze malutkich kropeczek. Debiutancki film Jacka Lusińskiego, zgodnie z tytułem, również stworzony jest z punkcików – nowel. Dopiero gdy połączy się je w całość, będzie można dostrzec ambitny zamysł reżysera, który postanowił sporządzić satyryczny Polaków portret własny.  Jacy więc jesteśmy? Z pewnością sfrustrowani niczym młody mężczyzna (Barglik), zmuszony przez swojego szefa do eskortowania bogatego japońskiego przemysłowca w trakcie nocnej wycieczki po Warszawie. W tym samym czasie ciężarna żona bohatera musi sama stawić czoła niedogodnościom związanym ze zbliżającym się porodem.  Polacy bywają też cyniczni i podli. Reporterka tabloidu (Cieślak) robi z ukrycia zdjęcia gwiazdom, a potem dopisuje do nich mijający się z prawdą komentarz. W manipulacji czytelnikami dzielnie wspiera ją redaktor naczelny, który żąda sensacyjnych artykułów zrozumiałych nawet dla półanalfabetów. Słowa typu ""kontaminacja"" nie przejdą.  Lusiński nie jest jednak czarnowidzem. Dostrzega pozytywne cechy naszego narodu: tolerancję (tutaj spierałbym się z nim), patriotyzm (nie szowinizm czy nacjonalizm) oraz empatię. Za wszelką cenę stara się również udowodnić, że starzy i młodzi mogą znaleźć ze sobą wspólny język. Nowoczesność nie wyklucza u niego szacunku dla tradycji i na odwrót. Oto babcia (Klejdysz) wyglądająca na członkinię koła różańcowego wiadomego radia błogosławi młodym lesbijkom, zamiast rzucić się na nie z krucyfiksem i wodą święconą. Starszej pani udaje się również dogadać z grubym dresiarzem o ksywie Pasztet, który podobnie jak ona jest zapalonym miłośnikiem szybkich samochodów.  Niestety, nie wszystkie pomysły reżysera wypalają. Idea ataku na brukowce żerujące na najniższych instynktach wydaje się równie świeża co koszula noszona przez pół dnia w upalny dzień. Z kolei historia ducha prześladującego swoją wnuczkę nie jest ani wystarczająco straszna, ani zabawna. Kupuję za to absurdalne przygody wspomnianego już Japończyka i jego opiekuna oraz opowieść o dwóch drabach próbujących obrabować emerytkę – są najdowcipniejsze i najmniej ""oklepane"" z całego zestawu.  Spoiwem wszystkich nowel jest w ""Pikselach"" telefon komórkowy – wielofunkcyjny symbol naszych czasów. Trafia on z rąk z rąk niczym bressonowski pieniądz. Czasem staje się przyczyną nieszczęść, a kiedy indziej okazuje się talizmanem i użytecznym narzędziem. Twórcom służy zaś jako pretekst do zabawy efektami komputerowymi. Jak dla mnie, za dużo w tym taniego efekciarstwa, ale skoro film ma trafić do szerokiej publiczności, to musi być ""fajny"" i błyszczący niczym modelka z okładki. W sumie przyzwoita rozrywka."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Czarodziejka Lili: Smok i magiczna księga (2009),6,"Austriacki reżyser, zdobywca Oscara za kryminał wojenny pod tytułem ""Fałszerze"", zaskoczył wiernych fanów zmianą image'u, adaptując na potrzeby dużego ekranu książkę dla dzieci o czarodziejkach, smokach i magicznych zaklęciach. Jak zapewniają dystrybutorzy filmu, ""Czarodziejka Lili, smok i magiczna księga"" to prezent Ruzowitzky'ego dla jego dorastających córek i odpowiednia propozycja dla wszystkich maluchów z okazji Dnia Dziecka.  Ruzowitzky'emu, który jest także autorem scenariusza, zależało, by mimo konwencji fantasy film był maksymalnie wiarygodny i przystępny dla każdego dziecka, w związku z tym jedynie wzorował się na powieści Knistera. Natchnienia szukał we własnym domu, przysłuchując się rozmowom swoich córek i umieszczając ich słowa w scenariuszu. Wydarzenia z książki zostały zmodyfikowane w taki sposób, by przyciągnąć uwagę dzieci i dać im poczucie, że podobne przygody mogą spotkać każde z nich. Najmocniejszym elementem filmu Ruzowitzky'ego jest jednak nie fabuła, a główna bohaterka w osobie rudowłosej Aliny Freund. Choć dziewczynka w chwili odgrywania tytułowej roli miała zaledwie jedenaście lat, dała popis profesjonalizmu i dojrzałości aktorskiej.  Kiedy wiekowa czarodziejka Surulunda znajduje się o włos od utraty magicznej księgi, postanawia znaleźć swoją następczynię. Okazuje się, że spośród wszystkich dziewczynek na świecie to właśnie Lili, niepozorna kilkunastolatka, jest najodpowiedniejszą osobą do trzymania pieczy nad tajemniczymi zaklęciami. Dziewczynka bez wahania staje na wysokości zadania i okazuje się o wiele mądrzejsza i znacznie bardziej odpowiedzialna od wszystkich dorosłych razem wziętych. To nic, że na początku wykorzystuje czary do własnych celów – przyprawia ogony najbardziej snobistycznym dziewczynom w szkole, rozkochuje w sobie kolegę z klasy, sprawia, że nauczycielka odwołuje klasówkę z matematyki – ostatecznie naprawia bowiem swoje błędy, a co więcej, ratuje świat przed żądnym władzy i zniszczenia czarnoksiężnikiem Heronimusem. Dla rodziców zabierających swoje dzieci do kina na seans ""Czarodziejki"" powinno być ważne także to, że Lili jest uosobieniem wzorowej córki, siostry i koleżanki. Każde dziecko marzące o posiadaniu magicznej mocy będzie chciało być takie jak ona.  Najważniejsze przesłanie filmu pokrywa się ze wskazówką otrzymaną przez Lili od czarodziejki Surulundy, która daje odpowiedź na to, w jaki sposób uratować Ziemię przed niszczycielską mocą złego Heronimusa. Otóż dowiaduje się wtedy, że liczy się przede wszystkim przyjaźń i tylko z pomocą bliskich osób można osiągnąć rzeczy wielkie. Taki morał oraz brak jakiejkolwiek agresji w filmie ucieszy rodziców, którym zależy na tym, by ich dzieci żyły w zgodzie z rówieśnikami. Ze względu jednak na infantylność tego przekazu oraz schematyczną fabułę ""Czarodziejka"" najbardziej spodoba się najmłodszym kinomanom."
Zatoka delfinów (2009),8,"Richard O'Barry to facet, za którym idzie się w ogień. Wystarczy zajrzeć do jego życiorysu, który na ekranie został zamieniony w wielki mit duchowej przemiany. Są lata sześćdziesiąte, młody O'Barry pręży klatkę piersiową – opalony, złote loczki. Jako rozchwytywany treser delfinów ma pełne ręce roboty. Schwytane przez niego ssaki rotacyjnie wcielają się w rolę popularnego Flippera i zabawiają telewidzów jak Ameryka długa i szeroka. Jakiś czas później, ostatni z płetwiastych ulubieńców publiczności, zestresowany, w ciężkiej i całkiem ""ludzkiej"" depresji, podpływa do O'Barry'ego i manifestacyjnie przestaje oddychać (co delfiny potrafią, ponieważ każdy oddech jest ich świadomą decyzją). Martwe zwierzę idzie na dno, a już następnego dnia O'Barry siedzi w areszcie na wyspach Bimini za próbę uwolnienia jego butelkonosych przyjaciół.  O'Barry zabiera nas do japońskiej wioski Taiji. Nieopodal, w środku skalnego pierścienia otaczającego niewielką zatokę, odbywa się rzeź delfinów. Razem z bohaterem podróżuje Louie Psihoyos – amerykański fotograf i debiutujący reżyser. Jego film nagrodzono w tym roku Oscarem. Ułuda natury, czyli popularny ""uśmiech"" delfina, spotyka się z magią kina, która potrafi zamienić publicystykę w porywający spektakl. Oglądamy więc efektowne kino konspiracji, odtworzone bez trudu w dokumentalnej materii. Interwencyjne ""sami przeciw wszystkim"", gdzie oskarżenie zostaje rozłożone na ogromną ilość podmiotów. Bo wrogowie czają się wszędzie, w każdej administracyjnej i społecznej sferze Kraju Kwitnącej Wiśni. Olbrzymia sieć naczyń połączonych nieustannie pompuje gotówkę, umożliwiając zbrodniczy proceder.  O'Barry i Psihoyos pokazują wrogów palcem, ale skala ich ataku jest zbyt duża. Wskazują na ociężałą Międzynarodową Komisję Wielorybnictwa i japoński rząd; na wielkie parki rozrywki i sklepy spożywcze, skupujące toksyczne mięso delfinów; na Muzeum Wielorybów i zajęte liczeniem pieniędzy organizacje ekologiczne. Symbolem tych nieprzenikalnych struktur czynią osoby o absurdalnie odległym zakresie decyzyjnym – wysoko postawionych urzędników i rybaka zwanego ""terenem prywatnym"" (bo tylko to potrafi powiedzieć po angielsku). Budują na ekranie mikroświat, w którym, choć pochodzą z innego kręgu kulturowego, są jedynymi arbitrami moralności.  Film rozpoczyna seria zdjęć ""w negatywie"". Rybacy porcjują i magazynują mięso delfinów. Mogła to być zapowiedź podwójnej perspektywy. Jednak w krainie dokumentu interwencyjnego nie ma dla takowej miejsca. Ten ""negatyw"" okazuje się tylko obrazem z termowizyjnej kamery. Łatwo zrozumieć O'Barry'ego i podzielać fascynację Psihoyosa. Problem naświetlony, widz wstrząśnięty i zmieszany. I Oscar, na którego autor bez dwóch zdań zasłużył. Moje wątpliwości budzi jednak co innego. Wpisując się, chcąc nie chcąc, w tradycję filmów dokumentujących ludzkie okrucieństwo wobec zwierząt, reżyser zajmuje (za O'Barrym) dające do myślenia stanowisko. Konieczność ratowania delfinów tłumaczy ich świadomością, tym, że gdy podpływają do lustra, wiedzą dokładnie, co widzą. Gdy ponad sześćdziesiąt lat temu Georges Franju (""Krew zwierząt"") odwiedzał podparyską rzeźnię, zdawał sobie sprawę z tego, że nie chodzi wcale o zwierzęcą świadomość czy inteligencję. Wystarczy, że żywa istota odczuwa ból. To zasadnicza różnica. Gdyby Psihoyos wyrwał się spod wpływów O'Barry'ego i przyjął tę optykę, musiałby oskarżyć cały świat. I tylko dlatego, że wyrwać mu się nie udało, podróż po egzotycznym Taiji jest bardziej szokująca niż wizyta w pierwszej lepszej ubojni. "
Wideokracja (2009),9,"Przysłowie głosi, że gdy sięga się dna, zawsze musi ktoś zapukać od spodu. Osoby przerażone stanem współczesnej polskiej telewizji mogą więc odetchnąć z ulgą – są kraje, w których poziom tandety i intelektualnej zgnilizny jest jeszcze wyższy. Spójrzmy na Włochy. Dawno, dawno temu, kiedy u nas na małych ekranach królowali Starsi Panowie, mieszkańcy Półwyspu Apenińskiego wcinali spaghetti i oglądali teleturniej, w którym piękna pani urządzała striptiz w technikolorze. Skłonność do rozbierania dam przed kamerą pozostała Włochom do dzisiaj. Jeśli wierzyć Erikowi Gandiniemu, twórcy znakomitego dokumentu ""Wideokracja"", żaden współczesny program telewizyjny nie może obyć się bez półnagich osiemnastolatek.  Feministki nie mają tutaj nic do powiedzenia, bo dziewczyny z własnej woli pchają się przed kamerę w kusych bikini. Wierzą, że tylko w ten sposób mogą odnieść życiowy sukces. Jeśli im się powiedzie, wcześniej czy później wypatrzy je jakiś piłkarz-milioner, a potem zaproponuje małżeństwo. Ewentualnie mogą trafić do rządu, tak jak Mara Carfagna, która zaczynała od kręcenia pupą na wizji, a potem została mianowana minister do spraw równouprawnienia (!). Panowie nie chcą być gorsi. Jednym z bohaterów ""Wideokracji"" jest młody dekarz, który ćwiczy karate, a poza tym tańczy i śpiewa. Twierdzi, że w show biznesie byli już Ricky Martin oraz Jean-Claude Van Damme, ale jak dotąd nie doczekaliśmy się osobowości łączącej talenty obu tych gwiazdorów.  Władcą masowej rozrywki we Włoszech jest nie kto inny jak premier Silvio Berlusconi. W jego posiadaniu znajdują się największe kanały komercyjne oraz osiągające niebotyczne nakłady magazyny plotkarskie. Media nazywa się czasem psem łańcuchowym demokracji. Jak mają jednak szczekać, skoro kaganiec założyła im władza wykonawcza? Nikogo nie zdziwi więc informacja, że Gandini musiał starać się o pieniądze na film za granicą. Warto jednak było zainwestować w ten projekt – ""Wideokracja"" to trafna analiza środków masowego przekazu, które bez skrupułów mieszają widzom w głowach. Co najzabawniejsze, większość ofiar zdaje sobie sprawę z manipulacji, jakiej jest poddawana, a mimo to nie zgłasza zastrzeżeń.  Gandini mówi bez ogródek: w jego kraju polityka stała się widowiskiem, w którym sukces odnoszą wyłącznie dobrze ubrani, uśmiechnięci dżentelmeni (tacy jak pan premier Berlusconi). Ich poglądy i programy wyborcze interesują co najwyżej garstkę smutnych dziennikarzy. Zasada jest prosta: skoro można cię zobaczyć w telewizji, to znaczy, że jesteś kimś. Jeśli cię w niej nie ma, to nie ma cię wcale. Witajcie w rzeczywistości. "
Książę Persji: Piaski czasu (2010),8,"Na początku chciałbym przeprosić wszystkich Czytelników. Nie jestem zapalonym graczem serii ""Prince of Persia"", w związku z czym nie poddam dogłębnej analizie różnic między ekranizacją a pierwowzorem. W grze chodziło głównie o to, żeby skakać po dachach, walczyć z zastępami czarnych charakterów, nie wpadać w pułapki, a na końcu ocalić piękną księżniczkę. W filmie dzieje się mniej więcej to samo, więc mogę naiwnie założyć, że twórcom udało się przetłumaczyć na język kina specyfikę konsolowej rozgrywki.  Reżyserem ""Piasków czasu"" jest Brytyjczyk, Mike Newell. Kręci on filmy od ponad czterech dekad, ale z kosztowną fantastyką zaczął być kojarzony dopiero po zrobieniu ""Harry'ego Pottera"". Wcześniej bliżej mu było do zabarwionego ironią subtelnego kina obyczajowego. Doświadczenia wyniesione z planu skromnych obrazów przydają  się jednak także przy superprodukcjach. Newell potrafi uszlachetniać rozdęte od efektów specjalnych widowiska, dodając do nich poczucie humoru oraz wyrazistych bohaterów. Właśnie dlatego ""Książę Persji"" jest nie tylko dobrą adaptacją gry, ale także przykładem pierwszorzędnego filmu przygodowego. Gdyby ""Poszukiwaczy Zaginionej Arki"" skrzyżować z ""Piratami z Karaibów"", finalny efekt przypominałby właśnie nowe dziełko Newella.  W grach z serii książę jest bezimiennym synem szacha Persji, który toczy boje z podłym wezyrem. W filmie bohater nazywa się Dastan (Gyllenhaal) i ma nieco zmodyfikowaną przez scenarzystów biografię. Na dwór władcy trafił jako dziecko wprost z ulicznego targu, gdzie stanął w obronie słabszego. Odwaga chłopca spodobała się szachowi do tego stopnia, że postanowił go usynowić. Gdy kilkanaście lat później ojciec stanie się celem skrytobójczego spisku, Dastan będzie musiał stanąć w obronie zagrożonego królestwa.  Książę jest przystojny, wysportowany i waleczny, a w dodatku, kiedy trzeba, potrafi wdać się w słowną szermierkę. Nadaje się więc idealnie do ratowania świata (bo chyba nikt nie przypuszczał, że jego misja skończy się na ocaleniu Persji?). Bohater nie może przeżywać przygód w pojedynkę, w związku z czym obdarzono go towarzystwem  pięknej Taminy (Arterton). Choć oboje kłócą się ze sobą bez opamiętania, ich konwersacje podszyte są delikatnym erotycznym dreszczykiem. Wiadomo: kto się czubi, ten się lubi.  Twórcy każą naszej parze nieustannie przed kimś uciekać, ale sensowność całej tej pogoni nie została, na szczęście, przysypana pustynnymi piaskami. Tempo filmu jest zaiste rajdowe, co nie przeszkadza Newellowi w budowaniu wiarygodnych relacji między Dastanem a Taminą, a także podkręcaniu zabawy poprzez wprowadzanie na scenę barwnych postaci drugoplanowych (przedsiębiorczy szejk Amar w wykonaniu Alfreda Moliny).  Przeciwnicy ekranizacji gier komputerowych nazywają je tandetnymi i infantylnymi wyrobami kinopodobnymi. ""Książę"" stanowi dowód na to, że w rękach utalentowanego reżysera wytarty chodnik może zamienić się w... perski dywan. Czas pokaże, czy Hollywoodowi uda się w przyszłości wyprodukować parę równie udanych tkanin.  "
Prorok (2009),9,"""Prorok""Jacques'a Audiarda opowiada historię 19-letniego Araba, Malika (dobra kreacja Tahara Rahima), który zostaje skazany (prawdopodobnie niesłusznie) na sześć lat więzienia. Za kratami nie rządzą jednak strażnicy, a korsykańscy mafiozi. Bohater otrzymuje od nich propozycję nie do odrzucenia: ma pozbyć się pewnego kłopotliwego więźnia. Odmowa wiąże się z wiadomymi konsekwencjami.  Zawiązanie akcji to sztampa, ale w dalszych partiach filmu reżyser krok po kroku gwałci kijem od szczotki oczekiwania widza. ""Prorok"" okazuje się skomplikowanym traktatem o muzułmańskiej tożsamości. Za kratami podział jest jasny: Arabowie stoją po jednej stronie spacerniaka, a Korsykanie po drugiej. Malik jest jednak wyrzutkiem dla obu grup. Pierwsi uznają go za służącego rywalom zdrajcę własnej nacji, drudzy – za ""brudasa myślącego ch..."". W etnicznym kotle na wierzch wypływają jednak ci, których łączy wspólna religia. Więzienna resocjalizacja Malika polega nie tyle na oduczeniu go aspołecznych postaw, co zaszczepieniu w nim na nowo islamskiego pierwiastka – dotąd niezbyt istotnego w jego życiu.  Na początku filmu bohater jest zaszczutym szczeniakiem, który ledwo potrafi złożyć podpis na formularzu podtykanym mu przez adwokata z urzędu. W ciągu sześciu lat odsiadki Malik przechodzi  zasadniczą przemianę: zakład penitencjarny czyni go pewnym siebie gangsterem, stojącym na czele zorganizowanej grupy przestępczej. Na tę bandycką edukację złożyli się francuscy podatnicy. Audiard pokazuje, że system wymaga gruntownych zmian, ale stara Europa jest za słaba, by je wprowadzić. Imigranci, którzy jeszcze do niedawna stanowili mniejszość, dziś coraz głośniej domagają się swoich praw.  Symbolem społecznej transformacji są w filmie sceny na więziennym spacerniaku, gdzie z roku na rok przybywa Arabów, a maleje liczba rodowitych Francuzów. Ci pierwsi stają się realną siłą, której nie wolno lekceważyć. Niestety, dialog między obiema grupami jest praktycznie niemożliwy.    Socjologiczne zacięcie w żaden sposób nie przeszkadza Audiardowi w opowiadaniu zajmującej historii. W ""Proroku"" znalazło się miejsce na strzelaniny, egzekucje i mordobicie. Film byłby jeszcze lepszy, gdyby reżyser wyrzucił z niego trącące pretensjonalnością oniryczne wstawki z duchem zamordowanego więźnia. Niby stanowią one komentarz do tego, co akurat dzieje się w duszy Malika, ale pasują do całej reszty jak pięść do nosa.  Dzieło Audiarda prezentuje francuską teraźniejszość oraz polską przyszłość. Najdalej za kilkadziesiąt lat będziemy musieli zmierzyć się z tymi samymi problemami, które aktualnie zaprzątają najtęższe umysły nad Sekwaną. Prorok ze mnie żaden, ale mogę się założyć, że nasi politycy okażą się jeszcze bardziej nieudolni w radzeniu sobie z napływem imigrantów. Obejrzyjcie film, a potem zacznijcie się bać."
I Love You Phillip Morris (2009),6,"""I Love You Phillip Morris"" przybywa do Polski otoczony delikatną atmosferą skandalu. Film do dziś nie doczekał się amerykańskiej dystrybucji kinowej, choć kilkakrotnie się do niej przymierzano. Powodem ma być rzekomo gejowski wątek główny filmu. Czy tak jest naprawdę, tego się zapewne nigdy nie dowiemy. Wiemy za to, że w Polsce problemów z tym nie ma i film do kin wchodzi.  Prawdziwa historia kryjąca się za fabułą filmu jest kompletnie niewiarygodna. Gdyby ktoś spróbował nakręcić o tym poważny film, zostałby wyśmiany. Oto praworządny obywatel, bogobojny ojciec i mąż przechodzi na ciemną stronę mocy – zostaje gejem i oszustem. Kiedy ląduje w więzieniu, zakochuje się w innym osadzonym. Aby być z nim, będzie wyczyniał tak szalone rzeczy, że gdyby zwyczajnym ludziom przyznawano Oscary, on z całą pewnością dostałby ich kilka. Nie mogąc opowiedzieć tego na poważnie, postanowiono zamienić wszystko w komedię.  Wbrew temu, czego można było oczekiwać, ""I Love You Phillip Morris"" nie jest jakąś zbereźną czy niesmaczną komedią (oczywiście pod warunkiem, że zbiera Wam się na wymioty na samą myśl o dwóch całujących się facetach). Wręcz przeciwnie, Glenn Ficarra i John Requa stworzyli bardzo klasyczną komedię, zrealizowaną podług wszelkich prawideł gatunku. To trochę rozczarowuje. Od twórców ""Złego Mikołaja"" oczekuje się bowiem braku pokory i wytyczania własnych ścieżek  humoru. ""I Love You Phillip Morris"" to jednak nic więcej jak kolejna komedia z Jimem Carreyem w roli głównej. Jeśli lubicie jego wygłupy, miny i dziwaczne numery, wtedy z pokazu wyjdziecie w pełni usatysfakcjonowani. Carrey znów szaleje, może nie aż tak jak w ""Masce"", ale niewiele mu brakuje. Mało który aktor może założyć na siebie tak kuse wdzianka i być jednocześnie śmiesznym i poważnym. Ostatnim, któremu się ta sztuka udała, był Johnny Depp w ""Before Night Falls"".  Znacznie mniej przypadł mi do gustu Ewan McGregor. Och, w roli dość kobiecego w zachowaniu Phillipa poszedł na całość, pozbywając się wszelkich hamulców. Osobiście wolę inną jego gejowską postać – Billy'ego ze ""Scen z życia intymnego"". Za to wielkim plusem było obsadzenie w roli żony Carreya Leslie Mann. Jej rólka nie była zbyt duża i łatwo można ją sobie było odpuścić. Na szczęście Mann tego nie zrobiła i zapada w pamięć jako postać bardzo wyrazista.  Koniec końców, ""I Love You Phillip Morris"" rozczaruje wszystkich tych, którzy szukali taniej sensacji. Film okazuje się typową komedią, nie za ostrą, ale też i  nie za łagodną – w sam raz dla szerszego grona odbiorców."
Disco robaczki (2008),4,"Od kilku lat trwa moda na musicale i filmy muzyczne wykorzystujące znane przeboje. W telewizji mamy ""Glee"" i dziesiątki konkursów typu reality show, w kinie była ""Mamma Mia!"" i ""Across the Universe"". Nie ma zatem nic dziwnego w tym, że powstała również animacja. Zaskakiwać może jedynie fakt, że nie została ona zrealizowana przez Hollywood, a przez Duńczyków. Ma to swoje plusy i minusy.  Największą zaletą jest kompletnie odmienna stylistyka od amerykańskich produkcji. ""Disco robaczki"" różnią się od nich już samym wyglądem. Z nie do końca dla mnie zrozumiałych powodów za oceanem w animacji najbardziej ceni się precyzję i liczbę detali. Całość jest sterylna i zachwycająca doskonałością wykonania. Jednak dzieci nie potrzebują aż tak zmyślnie skonstruowanych obrazów. Większość z nich ma jeszcze dość dobrze rozwiniętą wyobraźnię, którą maszynowo robione produkcje Fabryki Marzeń stopniowo, acz skutecznie zarzynają. Filmy takie jak ""Disco robaczki"" dzięki swej odmienności karmią wyobraźnię i pozwalają jej dalej kwitnąć.  Niestety z fajną i jakże inną animacją nie idzie w parze fabuła. Pod tym względem film pozostaje daleko w tyle za amerykańską konkurencją. Opowiada bardzo poprawną historyjkę o dżdżownicy, która nie chce popaść w rutynę i kierat codzienności. Nie jest to najbardziej odkrywcza opowieść na świecie, mogła jednak wypaść znacznie lepiej, gdyby twórcy podkręcili nieco tempo. Intryga to prowizorka, która trzyma się tylko ""na słowo honoru"". Bohaterowie są bardzo sympatyczni, ale mimo wszystko za mało wyraziści. Na szczęście, jest kilka niezłych dialogów, ale wychwycą je raczej rodzice niż ich pociechy.  Pozostaje jeszcze muzyka. Tu twórcy odrobili zadaną pracę domową. W filmie usłyszymy kilka najbardziej rozpoznawalnych standardów ery disco. Gdy tylko zaczynają rozbrzmiewać, natychmiast – wzorem bohaterów – chcemy tańczyć. Polskie aranżacje nie powalają swoją pomysłowością, ale daleko im do potwornego kiczu, o który nie było przecież aż tak trudno. W sumie słucha się tego całkiem nieźle, a całość doskonale wpisuje się w obecny nurt rewizjonistyczny.  Nie jestem do końca przekonany, czy twórcom ""Disco robaczków"" uda się przekonać dzieci, by polubiły muzykę disco. Nie wiem nawet, czy byłoby to wskazane. Wierzę jednak, że warto by się z nimi zapoznały. Duńska animacja jest znacznie bezpieczniejsza do nauki historii muzyki niż niektóre stare teledyski, które swoim bezguściem powalają dziś na kolana i na ich widok można rechotać aż do łez. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Robin Hood (2010),6,"Legenda Robin Hooda to bardzo wdzięczny temat filmowy. Nic więc dziwnego, że kino sięgało po nią wielokrotnie. Jednak ostatnio banita z lasu Sherwood odwiedzał tylko telewizory. W kinie był nieobecny przez 20 lat, od czasu niezwykle popularnego, i na swój sposób także legendarnego, ""Księcia złodziei"". Przyszła więc najwyższa pora na nowy film. Nakręcił go Ridley Scott i jest to produkcja, która w żaden sposób nie mierzy się z legendą filmu Kevina Reynoldsa. Scott w ogóle jest mało zainteresowany legendą. Zamiast tego, koncentruje się na historii kształtowania się legendarnego wizerunku.  ""Robin Hood"" jest zatem studium tego, co sprawia, że człowiek staje się mitem, oraz ceny, jaką za to płaci. U Scotta ojcem mitu jest bohaterstwo, a matką zdrada. Robin jest tu zwyczajnym łucznikiem w armii Ryszarda Lwie Serce. Okoliczności sprawią, że zostanie wplątany w intrygę o międzynarodowym charakterze. Będzie świadkiem zdrady, której konsekwencją może być przejęcie władzy nad Anglią przez Filipa, króla francuskiego. Robin staje do walki, w której odznacza się męstwem, za co zostanie zauważony i wielbiony. Zauważy go jednak również władca i wcale nie będzie zadowolony z chwały, w którą przyobleczony zostanie Robin. Tak zrodzi się zdrada, banicja, a w konsekwencji legenda.  Ridley Scott chciałby, aby jego film był postrzegany jako ""prawdziwa historia Robina Hooda"". Trudno jednak tak obraz traktować, skoro mamy tutaj do czynienia z tą samą konstrukcją fabularną, jaką reżyser prezentuje nam od lat. Jest więc bohater mimo woli, którego wyróżnia silny charakter, odmowa ugięcia się pod naporem okoliczności oraz bronienie za wszelką cenę honoru i swej osobistej wolności. Jest też i system, przedstawiciele władzy, którzy choć zyskują na działaniach bohatera (w teorii powinni stać po tej samej stronie, a w rzeczywistości służą wyłącznie swoim własnym interesom), w nosie mają szerzej pojmowaną sprawiedliwość. Z tego starcia wyniknąć może tylko gorzki koniec, który nawet największy triumf zabarwia na czarno. Taki był ""Łowca androidów"", ""Obcy"", ""1492: Wyprawa do raju"" czy ""Gladiator"". Oglądając ""Robin Hooda"", mamy więc poczucie silnego deja vu. Nie ma w tej historii nic nowego ani prawdziwego – to te same co zawsze obsesje Scotta, tyle że przyobleczone w inne kostiumy. Wtórność ta jest jedną z największych przywar najnowszego dzieła reżysera.  Na szczęście inne elementy fabularnej konstrukcji wciąż działają. Robin Hood wpisany w paradygmat Scotta funkcjonuje doskonale. W interpretacji Russella Crowe'a jest to postać charyzmatyczna, ale nie bufoniasta; zawadiaka i awanturnik, facet z poczuciem humoru i honoru. Widać w nim przebłyski przyszłego przywódcy ""wesołej gromadki"" z lasu Sherwood. Jest niczym diament, który przez okoliczności zostaje poddany procesowi szlifowania. Najlepsze sceny w filmie to te, w których Robin przebywa ze swymi towarzyszami: Johnem, Willem i Alanem. Równie dobrze wypada ekranowa para Robin i Marion, choć w ostatniej scenie batalistycznej Scott popadł w przesadę. Dużym plusem filmu są też aktorskie kreacje drugoplanowe i znakomite zdjęcia.  ""Robin Hood"" Scotta nie jest awanturniczym kinem, a Crowe nie jest Kevinem Costnerem. ""Książę złodziei"" wciąż pozostaje nietkniętą legendą. Nowy film to obraz bardziej surowy, z domieszką goryczy. Fanom Scotta powinno to przypaść do gustu.  "
Dziki Ocean 3D (2008),7,"""Dziki ocean 3D"" to krótkometrażowa produkcja dydaktyczno-przyrodnicza. Trwający zaledwie 45 minut film to nie tylko świetna lekcja przyrody, ale także emocjonujące przeżycie dla każdego, kto marzy o podróżach nieco dalej niż poza granice swojego miasta.  Twórcy ""Dzikiego oceanu 3D"" przybliżają świat morskich stworzeń żyjących u wybrzeży Afryki Południowej. Nie o różnorodność gatunkową jednak chodzi, a o symbiozę, w jakiej ryby i ssaki żyją w naturalnych warunkach. Głównym bohaterem filmu są sardynki, których podróż wzdłuż Dzikiego Wybrzeża jest pretekstem do umoralniającego wykładu na temat degradacji ich naturalnego środowiska. Łagodny głos Piotra Fronczewskiego informuje o niebezpieczeństwach, na jakie narażone są płynące setki kilometrów ławice, czy to ze strony drapieżników, czy pragnących zysku ludzi. Na szczęście, jest jedno takie miejsce na świecie, gdzie o równowagę biologiczną dba rząd w porozumieniu z lokalną społecznością. Dziki ocean u wybrzeży Afryki Południowej to niemal miejsce wiecznej szczęśliwości, ostatni morski rezerwat na Ziemi. Ludzie żyją tam w zgodzie z przyrodą i czerpią z morza tylko tyle, ile potrzebują  do przeżycia. I taki zasadniczo jest   wydźwięk filmu: autorzy ""Dzikiego oceanu"" chcieli tchnąć w widzów otuchę, że choć efekt cieplarniany i zbójecka gospodarka nastawionych na zysk ludzi niszczy morskie zasoby, człowiek wciąż ma szansę na poprawę tej sytuacji i życie w harmonii z naturą.  Oprócz sardynek widzowie mogą zobaczyć z bliska rekiny, foki, walenie i ptaki nie bez powodu nazywane głuptakami, bowiem to, co robią, jest co najmniej dziwne. Stworzenia te uderzają o taflę wody z prędkością sięgającą 50 kilometrów na godzinę i nurkują nawet do 9 metrów, by wyłowić z toni choć jedną sardynkę. Najbardziej niesamowite jest jednak to, że wszystkie ich wyczyny oglądać można z odległości kilkunastu centymetrów. Takie właśnie wrażenie stwarza doskonałej jakości trójwymiarowy obraz. Wszystkim przeciwnikom modnych w ostatnim czasie produkcji w trzech wymiarach polecam seans w kinie IMAX, by zrozumieli, na czym tak naprawdę polega różnica między 2D a 3D.  ""Dziki ocean 3D"" jest dowodem na to, że granica między ""być tam"" a ""obejrzeć w kinie"" jest już naprawdę niewielka. Nie bez przesady mogę więc powiedzieć, że seans ""Dzikiego oceanu"" to przygoda, na którą warto sobie pozwolić.  "
Samotny mężczyzna (2009),7,"Cieszą mnie aktorskie wybory Colina Firtha. Gdy wydawało się, że już zawsze będzie nosił zgrzebne sweterki i z ciapowatym uśmiechem uderzał w konkury do kobiet dumnych lub uprzedzonych, złapał drugi oddech. W ""Wojnie domowej"" odmalował portret etosowego romantyka, na planie ""Mamma Mia!"" pokazał, że jego vis comica to coś więcej niż brytyjska flegma, zaś w ""Genui. Włoskim lecie"" koncertowo zagrał cierpienie, którego nie sposób przegnać. Za ""Samotnego mężczyznę"" zgarnął nagrodę aktorską w Wenecji. Na ekranie znów przeżywa gehennę, a jego egzystencja zostaje wyprana z wszelkich barw. Tym razem dosłownie.  Profesor uniwersytecki George Falconer traci w wypadku samochodowym ukochanego. Uwięziony w matni wspomnień, zaczyna przechodzić przez kolejne stadia boleści. Snuje się jak bezrobotny aktor w scenografii z odwołanej sztuki. Rekwizyty przywołują cienie przeszłości, te zaś sprawiają niewyobrażalną mękę. Pojedyncze chwile pozwalają zapomnieć, ale trwają zbyt krótko. Falconer spotyka się z przyjaciółką, rozmawia z latynoskim Jamesem Deanem, idzie na kolację z intrygującym go studentem. Czy wśród tych skrawków codzienności znajdzie powód do dalszego życia?  Zamiast inwestować energię w pracę dla Gucciego, projektant Tom Ford sięgnął po kamerę. Nie trzeba stosować wobec niego taryfy ulgowej. Żadnych cudzysłowów i porozumiewawczego puszczania oczka – to świetne kino i przy okazji jeden z najciekawszych, obok ""Głodu"" Steve’a McQueena, tegorocznych debiutów. Jego tożsamością, punktem wyjścia i dojścia, środkiem do celu i celem samym w sobie, jest styl. Wizualną integralność opowieści osiągnął Ford jednym prostym zabiegiem, mianowicie dynamiczną (tj. dokonywaną ""na gorąco"", nawet w obrębie tych samych sekwencji) korekcją barw. Monochromatyczną tonację przełamują sceny kolorystycznie nasycone. Gdy z rzadka na Falconera padają promyki nadziei, barwy stają się żywsze, zaś kiedy bohater na powrót zamyka się w kokonie samotności, kamera rejestruje inwazję szarzyzny.  Ów prosty środek poetycki stanowi o emocjonalnym bogactwie tej fabuły. Jego opis wystarczyłby za całą recenzję. Mówi się czasem, że czyjeś życie ""nabrało kolorów"". ""Samotny mężczyzna"" jest filmowym ekwiwalentem tego frazeologizmu.  "
Fenomen (2010),5,"""Fenomen"" okazał się niezwykle wręcz miłą niespodzianką. Nie, nie posunąłbym się aż tak daleko, by nazwać go filmem dobry. Jednak określenie ""niezły"" pasuje jak ulał.  Jeśli ktoś spodziewał się kolejnej bezpłciowej komedii romantycznej, ten się srodze zawiedzie. ""Fenomen"" to bowiem komedia absurdalna, wyśmiewająca się z tego, co aktualnie robi się w naszym małym przemyśle filmowym. Debiut Tadeusza Paradowicza to połączenie przaśnego humoru rodem z ""Benny Hilla"", z przerysowanym, melodramatycznym dowcipem charakterystycznym dla latynoamerykańskich telenowel. To ostatnie nie powinno wcale dziwić, bo przecież punktem wyjścia jest w ""Fenomenie"" plan telewizyjnej opery mydlanej.  Wcześniej użyłem w stosunku do ""Fenomenu"" słowa ""film"" i pewnie jeszcze nie raz go użyję. Jest to jednak swego rodzaju nadużycie. Obraz Paradowicza nie jest bowiem wcale filmem, a raczej kinowym kabaretem, zbiorem skeczów, który w jedno wiążą bohaterowie. To właśnie pomysł na taką formułę filmu tak pozytywnie mnie zaskoczył. Niestety jest również spory balast, z którym chyba nie do końca sobie poradzono. Oglądając ""Fenomen"" zacząłem się bowiem zastanawiać, do kogo jest on skierowany. Część dowcipów to typowe ""inside jokes"", które śmieszyć będą pewnie tylko ekipę i tych, co siedzą w show-biznesie. Inne skecze prezentują żenująco wręcz niski poziom, co zapewne przypadłoby do gustu osobom pokroju filmowej Oliwii i Jadźki. Problem w tym, że Oliwia i Jadźka są tak przejaskrawionymi postaciami, że można je traktować jedynie jako ostrą satyrę na młode pokolenie ogarnięte manią konsumpcyjnego stylu życia. Wiele scen będzie zaś zrozumiała tylko dla widzów mających już trochę lat na karku i pamiętających ""Chłopców radarowców"" i ""Kabaret Olgi Lipińskiej"".  W ten sposób Paradowicz stworzył obraz zamknięty, który doceni jedynie niewielka grupa ludzi. Choć mam nadzieję, że się mylę, bo pomimo tego, że ""Fenomen"" jest pełen wad typowych w przypadku dzieł debiutantów, to ma też i trochę zalet. Przede wszystkim warto wspomnieć o Elżbiecie Okupskiej, która zagrała chyba najzabawniejszą postać w filmie. Świetnie napisana, żywiołowo odegrana. Gdyby to ona była główną bohaterką, a film opowiadał o jej usilnych staraniach uczynienia z jej syneczka fenomenalnego faceta, wtedy byłaby szansa, że obejrzałby komedię miliony.  Inni aktorzy też mają swoje pięć minut... no, może nie wszyscy. Postać głównej bohaterki Agnieszki to najsłabsze ogniwo komedii. I nie jest to wina grającej jej Ewy Hornich, a Paradowicza, który w scenariuszu uczynił ją kompletnie bezbarwną jeśli chodzi o poczucie humoru (i dowcip z wydmuszkami niczego tu nie zmienia). Agnieszka jest zbyt typową bohaterką naszych komedii romantycznych, by traktować ją jako karykaturę.  Mimo wszystkich niedociągnięć ""Fenomen"" udowodnił prawdziwość staropolskiego porzekadła: nie taki diabeł straszny, jakim go malują."
Filiżanka (2010),4,"""Filiżanka"" jest jedną z najoryginalniejszych propozycji kinowych ostatniego czasu. Sklasyfikowana jako dokument nosi również znamiona reportażu oraz  elementy spektaklu teatralnego. Co więcej, jej twórcom przyświecała nie lada ambitna idea przedstawienia za pomocą obrazu filmowego myśli wybitnego malarza, filozofa i teologa Jerzego Nowosielskiego. Wydaje się, że to dużo jak na jedną 60-minutową produkcję.  Film opowiada o  pewnej grupie teatralnej, do której należą Joanna Kasperek i Grzegorz Artman. Od 2005 roku podróżowali oni po Polsce, odwiedzając małe, zapomniane przez cywilizację miejscowości. Dla lokalnej społeczności ich przyjazd musiał być nie tylko wielkim wydarzeniem – państwo z miasta przyjeżdżają z teatrem – ale i szokiem. Bo co ci mądrzy ludzie pokazują? Co najmniej dziwactwa. Snują się po scenie, udają, że oglądają telewizję, albo bawią się, skacząc na siebie jak źrebięta. Zdjęcia Armanda Urbaniaka rejestrują uchwycone na twarzach widzów zmieszanie, zakłopotanie, a czasem nawet znudzenie tym, co oglądają.  To, co zrobili autorzy ""Filiżanki"", przypomina eksperyment przeprowadzany na osobach, które z wysoką kulturą mają w swoim życiu niewiele do czynienia. Spektakle wystawiane w nieprzystosowanych do tego miejscach – wnętrze starej fabryki, dworzec kolejowy czy gospodarstwo rolne – łącząc rzeczywistość teatralną z codziennością, wywołać miały w widzach emocje, do których wcześniej nie mieli dostępu. Zastanawiające jest jednak to, dlaczego twórcy podjęli się takiego zadania. Czy chcą być jak wieszcze, którzy wnoszą piękno do życia znudzonych egzystencją  wieśniaków? Czy wierzą, że każdy potrzebuje kontaktu ze sztuką i dlatego jadą tam, gdzie nikt o niej nie słyszał? Pytania te wydają się o tyle zasadne, że ludzie, przed którymi odgrywali swe przedstawienia, nie wyglądali na oświeconych, raczej uradowanych tym, że coś się we wsi dzieje. Jeśli to miała być lekcja sztuki, nie przyniosła ona efektu.  ""Filiżance"" z całą pewnością nie można odmówić świetnych zdjęć reportażowych, które przybliżają koloryt małych, lokalnych społeczności. Doskonała muzyka Pawła Czepułkowskiego sprawia, że choć w filmie nie pada ani jedno słowo, ogląda się go przyjemnie, kołysząc się w rytm dźwięków. Jeśli mam ją ocenić jako nieco udziwniony reportaż, uważam, że jest naprawdę udana.  Reszta niech będzie milczeniem."
Zakochany Nowy Jork (2008),5,"Z oceną projektów takich jak ""Zakochany Nowy Jork"" jest zawsze duży problem. Bo też nie jest to jeden film, a 10 krótkometrażówek (w zasadzie 11, jednak jedna nie zmieściła się w wersji kinowej). Każda z nich wyreżyserowana i napisana przez kogoś innego, w każdej grają inni aktorzy. Wszystkie łączy tylko jedno: miejsce, a i jeszcze temat przewodni, który jest na tyle obszerny, że pomieścić może wszystko. W takich warunkach o jednakowym poziomie nie ma mowy; jedne filmy będą lepsze, inne gorsze.  Jeśli chodzi o te najlepsze, to w ""Zakochanym Nowym Jorku"" jest jedna naprawdę wyróżniająca się nowelka w reżyserii Bretta Ratnera. Opowiada o chłopaku, który bierze na bal kaleką dziewczynę. Ratner nie jest moim ulubionym reżyserem, tym razem jednak całkowicie mnie zaskoczył. Stworzył pełną humoru i niezwykle przewrotną opowiastkę, która idealnie pasowała do narzuconych ram czasowych. Wyraźnie widać, że doskonale czuje tekst Jeffa Nathansona. I nic w tym dziwnego, skoro razem pracowali już w przeszłości, choćby przy drugiej i trzeciej części ""Godzin szczytu"".  Zresztą humor, cwaniactwo i drobne przekręty nadawały ton większości zrealizowanych nowelek. Miłość do Nowego Jorku (a raczej miłość w Nowym Jorku, bo w zasadzie tylko takie historie widzimy na ekranie) ma wyraźnie ironiczny wydźwięk, pełna jest półuśmieszków, ciętych ripost, neurotycznych dziwactw. Taka jest nowelka Joshui Marstona o starzej parze, Shunji Iwai o telefonicznym związku pewnego kompozytora, Yvana Attala o małżonkach czy Jianga Wena o dwóch oszustach-kieszonkowcach. Nad nimi wszystkimi unosi się duch Woody'ego Allena, co wbrew pozorom nie jest dobre. Nowy Jork to przecież wielokulturowa metropolia, miejsce kolorowe i różnorodne jak żadne na Wschodnim Wybrzeżu. Tymczasem ""Zakochany Nowy Jork"" jest filmem straszliwie homogenicznym. Twórcom nie udało się ukazać całej ferii barw, języków i zwyczajów. Odnoszę wręcz wrażenie, że wybór Nowego Jorku jako obiektu adoracji był błędem. Miasto to jest bowiem domem emigrantów, miejscem, w którym wszyscy próbują się dostosować do ""amerykańskiego stylu bycia"". Twórcy z wszelkich zakątków świata w sposób naturalny wpadają w tę samą pułapkę i zamiast pozostać obcymi, patrzącymi na wszystko z dystansem, z zazdrością, ale i zrozumieniem, starają się wpasować, znaleźć w środku.  Na początku napisałem, że trudno jest oceniać ""Zakochany Nowy Jork"" jako całość. Jedynym sposobem jest porównanie go z podobnym obrazem. Na szczęście w tym przypadku takowy istnieje. To ""Zakochany Paryż"". Niestety porównanie z nim nie wypada korzystnie dla amerykańskiej metropolii. Trzeba jednak oddać sprawiedliwość twórcom, Paryż jest bardzo wdzięcznym, a tym samym niezwykle łatwym miejscem dla takiego jak ten projektu, czego o Nowym Jorku najwyraźniej powiedzieć nie można.  "
Ocean przygód 3D (2009),7,"""Ocean przygód"" to idealna propozycja dla wszystkich fanów krótkich filmów przyrodniczych 3D, które można oglądać w Imaksie. Brytyjska produkcja przypomina pod wieloma względami tamte obrazy, a w dodatku trwa półtorej godziny.  Za tę samą cenę widz otrzymuje więc podwójną dawkę podwodnej rozkoszy.  Twórcy napracowali się przy filmie – realizacja trwała łącznie aż siedem lat, nakręcono 1500 godzin materiału. Jego bohaterką jest maleńka żółwica pływająca w wodach oceanu. Zwierzątko spotyka na swej drodze braci większych (rekiny, wieloryby, walenie, delfiny) i mniejszych (błazenki, koniki morskie, meduzy), którzy myślą wyłącznie o tym, jak zdobyć pożywienie. Reżyser Jean-Jacques Mantello nie ukrywa, że przedstawiciele najsłabszych gatunków kończą w mało przyjemnych okolicznościach. Na szczęście, brutalne sceny egzekucji szybko znikają pośród całej reszty atrakcji ufundowanych przez Matkę Naturę. To dobra informacja dla rodziców kilkulatków, którzy zastanawiają się, czy zabrać swoje pociechy do kina.  Z produkcjami a la ""Ocean przygód"" jest jednak spory problem. Każdą z nich robi się bowiem  ""na jedno kopyto"" (płetwę?). Piękne obrazy, komentarz z offu i proekologiczne przesłanie – oto niezbędne składniki tego typu  dokumentów (""Życie oceanów 3D"", ""Rekiny 3D"", ""Pod taflą oceanu 3D"" itd., itp.). Nawet kojący głos Joanny Jabłczyńskiej pełniącej w filmie funkcję narratora nie jest w stanie przebić się przez ścianę monotonii. Na osłodę zawsze pozostają świetnie wykonane trójwymiarowe efekty, pozwalające w pełni zanurzyć się w podwodnym uniwersum. Zaświadczam, ta wyprawa dostarczy Wam mnóstwo estetycznej rozkoszy.  ""Ocean przygód"" powstał przede wszystkim po to, żeby uświadomić widzom na całym świecie, iż wiele gatunków zwierząt jest zagrożonych. Jeżeli nic z tym nie zrobimy, ekosystem stanie się ubogi i bezwartościowy. Ostatnie minuty filmu wypełnione są zdjęciami wymierających oceanicznych stworzeń. O ile nie było mi szkoda krwiożerczych rekinów, o tyle na widok delfinów łezka zakręciła się w oku nie raz i nie dwa.  Jako ""zaangażowany"" ekolog mam również nadzieję, że ""Ocean"" zainspiruje najmłodszą publiczność do aktywnych działań na rzecz ochrony rybek. Przecież nie wszystkie muszą skończyć na talerzu w zestawie z frytkami i surówką. "
Che. Boliwia (2008),6,"Ambitne przedsięwzięcie Stevena Soderbergha nie przypadło widzom do gustu. Najlepszym dowodem tego jest fakt, że ""Che 2: Boliwia"" wyszedł u nas tylko na DVD, podczas gdy ""Che - Rewolucja"" był w kinach. Taka reakcja widzów nie dziwi, gdyż Soderbergh zamiast popkulturowego mitu stworzył obraz surowy, z pogranicza kina niezależnego i to wcale nie tego najlepszego gatunku.  ""Che 2: Boliwia"" to kronika działań Ernesto Guevary w Boliwii. Kronika relacjonowana chłodnym okiem z pozornym brakiem interpretacji ze strony reżysera. Aby jednak w pełni zrozumieć, co też Soderbergh nam przekazuje, należy odświeżyć sobie ""Rewolucję"". Oba filmy są jak dwie strony tego samego medalu. Porównując wydarzenia z ""Rewolucji"" do tych z ""Boliwii"" bardzo łatwo wytknąć wszystkie błędy w ostatniej kampanii Guevary, całą jego hybris. Taka konstrukcja jednak demaskuje i samego Soderbergha, jako pozoranta. Mimo że starannie unika interpretacji i analizy poszczególnych scen, całość ma bardzo konkretny wydźwięk i całkiem jednoznaczne przesłanie.  Niechęć reżysera do analizy pokazywanych zjawisk sprawia także, że film wydaje się suchy, pozbawiony życia, dynamiki. To jedynie zbiór scenek rodzajowych, które wiąże ze sobą postać Che. A film aż prosi się o próbę głębszego wniknięcia  choćby w kwestie społeczne i przyjrzenie się odrzuceniu Che przez uciskane masy chłopskie i robotnicze. Podobnie jak w pierwszej części, wątpliwy jest też sam wybór scen. Tylko z pozoru jest on obiektywny. Im dokładniej im się przyjrzeć, tym wyraźniejsze staje się poczucie bycia manipulowanym.  Czego nie można zarzucić Soderberghowi, to braku przygotowania warsztatowego. Od tej strony ""Che 2: Boliwia"" prezentuje się wyśmienicie. Surowe zdjęcia, prosty montaż i scenariusz pozbawiony hollywoodzkiej nadekspresyjności idealnie oddaje sytuację partyzanckiego oddziału zagubionego w gęstwinie lasu tropikalnego. Zdarzenia oglądane z tak bliskiej perspektywy nabierają zupełnie innej wagi. Soderbergh tak wszystko buduje, by widz miał jak najmniej okazji do patrzenia na wydarzenia z punktu widzenia wszechwiedzącego stratega, który na wielkiej mapie obserwuje nie ruchy pionków lecz kształtowanie się całych wzorców działań.  Wydanie DVD nie oferuje widzom nic poza samym filmem. Ścieżka dźwiękowa oryginalna to 5.1, a polska 2.0. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Święci z Nowego Jorku (2009),4,"Nazwanie ""The Ministers"" po polsku ""Świętymi z Nowego Jorku"" to bardzo sprytny zabieg marketingowy. Nie ma nic wspólnego z oryginalnym tytułem, ale broni się od biedy jako nawiązanie do fabuły. Tytuł rzecz jasna ma przywodzić na myśl ""Świętych z Bostonu"" z sugestią, że mamy tu do czynienia z podobnym kinem. Oczywiście  na sugestii się kończy, bo każdy kto film zobaczy wyraźnie stwierdzi, że z obrazem Troya Duffy'ego nic go nie łączy.  Niemniej jednak pomysł z polskim tytułem to najciekawsza rzecz w całym tym projekcie. Mimo znanych nazwisk w obsadzie ""dzieło"" Franc. Reyesa ma niewielką wartość artystyczną. W zamierzeniu ""Święci z Nowego Jorku"" to historia tragicznej pomyłki, której rezultatem jest pasmo zbrodni, nieczyste sumienia i poczucie winy.  Tragiczna śmierć przed laty prowadzi do zabójstwa policjanta. Świadkowie tych zdarzeń po latach spotykają się, kiedy zabójcy cytujący Biblię powrócą na ulice Nowego Jorku. Błędne koło przemocy, zbrodni i poczucia winy trwa i nawet miłość nie jest w stanie go przerwać. Wyzwoleniem może okazać się tylko śmierć.  Ciekawa intryga została niestety rozłożona na łopatki przez reżysera. Reyes zupełnie nie kontroluje tego, co nakręcił. W jednej scenie mamy do czynienia z czystej wody kryminałem, by w kolejnej przeskoczyć do dramatu psychologicznego. Poszczególne historie kompletnie do siebie nie przystają. Zmiany punktów widzenia wprowadzają chaos i nie pozwalają bliżej zapoznać się z bohaterami. Szwankuje wszystko od tempa narracji, przez dynamikę montażu po dialogi. Filmu nie są w stanie uratować aktorzy, którzy chyba byli półprzytomni, kiedy zgadzali się na udział. Poza być może Johnem Leguizamo. Pokusa zagrania dwóch ról w jednym filmie rzeczywiście mogła być zbyt duża.  Polskie wydanie DVD to typowa propozycja dystrybutora. Otrzymujemy kinową wersję filmu ze ścieżką dźwiękową DD 5.1. Jako dodatki służą zwiastuny i sylwetki twórców i aktorów. Może to wygląda skromnie, jest jednak i tak lepszą propozycją niż ta za Oceanem. Tam film dotąd na DVD się nie ukazał."
Toy Story (1995),7,"""Toy Story"" to film legenda. Zmienił oblicze filmu animowanego. Doprowadził do upadku klasyczny disnejowski film rysunkowy, ale przygotował grunt pod wysyp animacji komputerowych, które na przestrzeni ostatnich nastu lat z powodzeniem konkurują z propozycjami kina aktorskiego. ""Toy Story"" to też jeden z pierwszych klasyków, który oglądać można w starej wersji 2D, w wersji 3D, a teraz w krystalicznie doskonałym obrazie z płyty Blu-ray. Tu także film przeciera szlak, jakim już wkrótce podążą inni.  Jeśli jednak chodzi o fabułę, to nigdy do końca nie rozumiałem, o co jest takie wielkie ""halo"". Historyjka jest dość standardowa. Oto do zamkniętej społeczności przybywa nowy, obcy. Budzi on zachwyt, wywraca dotychczasową strukturę władzy do góry nogami. Jednym jest się z tym trudniej pogodzić niż innym. W tej historii jedynym niestandardowym elementem jest to, że bohaterami są zabawki. Oczywiście dla Amerykanów (i tych, którzy karmią się amerykańskimi animacjami) sporym zaskoczeniem musiał być fakt prawie całkowitego braku czarnych charakterów, czy raczej wyposażenie pozytywnych bohaterów w cechy negatywne (jak choćby zazdrość Chudego). Ci jednak, którzy znają chociażby animację japońską nie znajdą w ""Toy Story"" nic nowego.  Za to edycja specjalna ""Toy Story"" na Blu-ray i DVD to już zupełnie inna para kaloszy. Takich wydań w naszym kraju wciąż nie ma zbyt wiele, a szkoda bo kino domowe stworzone zostało do wykorzystania mocy dodatków. Tych w przypadku ""Toy Story"" nie brakuje i na ich oglądaniu można spędzić cały dzień. Z komentarzy i licznych materiałów dodatkowych dowiemy się wielu niezwykle interesujących rzeczy na temat kulis powstania animacji. Poznamy ewolucje postaci, historię początków Pixara, genezę fabuły. Przyjrzymy się bliżej scenom niewykorzystanym oraz dodatkowym wideo-klipom, które wzbogacą domowy seans. Dla fanów ""Toy Story"" płyta Blu-ray będzie niczym Święty Graal, źródło bezcennej wiedzy.  Edycja specjalna posiada też płytę DVD. Zatem jeśli jeszcze nie posiadacie odtwarzacza Blu-ray, możecie i tak wydanie kupić i na razie oglądać biedniejszą wersję na starym nośniku, a kiedy w końcu przerzucicie się na nowy format, będziecie mogli sobie film odświeżyć. Jedyną wadą polskiego wydania jest fakt, że część dodatków przeznaczona jest wyłącznie dla starszych odbiorców, to jest tych, którzy już potrafią czytać. W przypadku produkcji dziecięcej przy dodatkach także standardem powinien być lektor."
Avatar (2009),8,"Nie warto spierać się z Cameronem, liczby mówią za niego. Pomijając artystyczną wartość ""Avatara"", w ekonomiczno-społecznych kategoriach to jedno z najważniejszych wydarzeń filmowych mijającej dekady. Jego dalekosiężne wpływy trudno dziś oszacować. Widać je na razie w niezdrowym, lecz masowym zjawisku konwersji filmów do formatu 3D.  Przyznaję też, że pomyliłem się w początkowej ocenie tego obrazu. Poza siermiężnym odwołaniem do założycielskiego mitu Ameryki i rozdmuchanym ostrzeżeniem z cyklu ""nie deptać trawy"", jest w nim coś ciekawszego. Coś, że tak powiem, w planie idei. To ni mniej, ni więcej, tylko życzeniowy i boleśnie utopijny projekt nowych mediów. Zagłada cywilizacji Na’vi jest w filmie równoznaczna z zagładą jej kulturowego dziedzictwa. To z kolei zostało zgromadzone w globalnej sieci, z którą błękitne istoty łączą się poprzez specjalne ""punkty dostępu"" (grana przez boską Sigourney Weaver pani naukowiec mówi wprost, iż ""ściągają dane"", zapisane przez przodków). Sieć (Internet?) jest tu strukturą doskonałą, czystą, żadnym tam śmietnikiem kultury, lecz narzędziem archiwizującym jej dorobek. Jeżeli za kilkadziesiąt lat o tym utworze wciąż będzie się mówić (i to inaczej niż o poligonie dla nowych technologii), podejrzewam, że właśnie dzięki temu aspektowi fabuły.    Hiperrealistyczna poetyka uczyniła ""Avatara"" dziełem wielokrotnego użytku. Rozchodzi się nie tylko o animację, ale przede wszystkim o bogactwo detali – nawet na drugim i trzecim planie. Seans w niskich rzędach IMAXu, z ""obciętymi"" krawędziami ekranu, okazał się tak niesamowitym przeżyciem, że nie trzeba tłumaczyć, dlaczego mieliśmy prawo powątpiewać w sens transferu na inne nośniki. Pierwsza rzecz, która rzuca się w oczy po odpaleniu filmu w domowym zaciszu, to brak dodatków. Można się skwasić, zwłaszcza że bogaty materiał dodatkowy wydawał się istotą ""Avatara 2D"". Potem jest już lepiej, o czym przekonają się głównie użytkownicy Blu-rayów.  Wydanie DVD, choć przygotowane z niezwykłą jak na ten format starannością, nie wystrzeli Was w kosmos. To jednak wciąż rozsądna opcja, zwłaszcza dla kaskaderów, którzy oglądali film w sieciowych wersjach kręconych ""z biodra"" i zza fotela. Kiedy nakarmimy odtwarzacz Blu-ray lub PlayStation3, zaczyna się już zupełnie inna bajka – wprawdzie dwuwymiarowa i nie tak fajna, jak ta z IMAX-a, ale o wiele bardziej kolorowa. Nawet na średniej jakości, czterdziestocalowym ekranie LCD, film wygląda wprost olśniewająco, lepiej niż na cyfrowej kopii kinowej. Gonitwy po ""najlepszym lesie na rynku"" wysyłają szczękę na zwiady, zaś finałowa bitwa to już bezlitosny strzał między oczy. Z bazooki. Nie zapominajmy o domowych bonusach (toaleta, lodówka z zawartością, wygodny fotel), które czynią ponowną wizytę na Pandorze jeszcze przyjemniejszym doświadczeniem. "
Dobra wróżka (2010),6,"Hokeista Derek Thompson specjalizuje się w dekompletowaniu uzębienia przeciwników z lodowiska. Sam musiał chyba stracić w dzieciństwie ząb mądrości, gdyż zachowuje się jak kompletny kretyn: obraża fanów i oszukuje narzeczoną. Image'u zadowolonego z siebie bubka dopełnia promienny uśmiech, który bohater posyła w kierunku kamery częściej niż niekwestionowany dotąd mistrz w tej dziedzinie, Tom Cruise. Pewnego dnia Derek popełnia jednak niewybaczalną gafę: próbuje uświadomić kilkuletniej dziewczynce, że zębowe wróżki nie istnieją. Za karę korporacja zrzeszająca przedstawicieli tego magicznego zawodu wręcza mu parę skrzydeł, jedwabną pidżamkę oraz zleca misję: ma przez dwa tygodnie zbierać mleczaki, w zamian zostawiając pod poduszkami szczerbatych dzieciaków zielone banknoty.  Odtwórca roli Dereka, były zapaśnik Dwayne ""The Rock"" Johnson, zaczynał karierę w Hollywoodzie od grania w przyciężkich filmach akcji. Szybko doszedł jednak do wniosku, że dużo lepszy interes stanowią komedie familijne, w których może naśmiewać się ze swojego wizerunku twardziela. Po odwiedzinach na ""Górze czarownic"" aktor postanowił pójść na całość. W ""Dobrej wróżce"" jego gladiatorska fizjonomia została przyobleczona w, excusez-moi, ciotowaty kostium,  a następnie zderzona ze skrajnie niemęskim zajęciem.  Tak się przynajmniej wydaje na pierwszy rzut oka. Przy bliższym zapoznaniu okazuje się, że robienie nalotów na sypialnie milusińskich dostarcza emocji porównywalnych ze sportami ekstremalnymi. Zwłaszcza, jeśli delikwent nie umie się posługiwać magicznym oprzyrządowaniem, na przykład  sprayem zapewniającym niewidzialność. Do takich misji niemożliwych The Rock nadaje się idealnie.  Gdy przychodzi do odgrywania scen komediowych, gwiazdor otrzymuje wsparcie ze strony dwójki doskonałych brytyjskich aktorów, Julie Andrews i Stephena Merchanta, wcielających się w postaci  doświadczonych wróżek. Kiedy trzeba wykazać się zdolnościami dramatycznymi, Johnsona ubezpiecza 17-letni Chase Ellison jako nadwrażliwy syn ukochanej bohatera. Całemu zespołowi udaje się wyjść obronną ręką nawet z najbardziej żenujących momentów. Co prawda, ekranowy humor nigdy nie wznosi się ponad poziom przeciętnego sitcomu, ale film ogląda się bez bólu... zębów.  W każdej produkcji tego typu powinien obowiązkowo pojawić się jakiś morał. W ""Dobrej wróżce"" brzmi on następująco: nigdy nie należy rezygnować z marzeń. Jeśli chcesz być gwiazdą rocka, postrachem bramkarzy lub najsłodszym wróżem na Zachodnim Wybrzeżu, musisz w to wierzyć i nie słuchać podszeptów ""życzliwych"". Niby nic odkrywczego, ale dobrze jest się od czasu do czasu podbudować przy pomocy sympatycznej komedyjki. "
Handlarz cudów (2009),5,"""Handlarz cudów"" należy do rzadko uprawianego w naszym kinie gatunku – filmu drogi. Być może jesteśmy zbyt małym krajem, by tego rodzaju historie miały rację bytu. Nie ulega jednak wątpliwości, że dobrych, czy choćby tylko pamiętanych filmów drogi można zliczyć na palcach jednej ręki. Czy dzieło Szody i Pawicy dołączy do tego grona? Śmiem wątpić, bo choć jest to film z dużym potencjałem, brakuje w nim ""pierwiastka mitotwórczego"".  Głównym bohaterem ""Handlarza cudów"" jest Stefan – pijak i samobójca, który oszukuje siebie i innych religijną dewocją i planami pielgrzymki do Lourdes. Wciąż jednak tkwi w szponach nałogu i wystarczy drobne niepowodzenie, lekkie szturchnięcie losu, a pokusa wraca ze zdwojoną siłą. Wódka zdecydowanie nie pozwala mu żyć, ale dwójka czeczeńskich dzieci nie pozwoli mu umrzeć.  Urika i Hasim chcą się dostać do Lyonu, gdzie mieszka ich dawno niewidziany ojciec. Utknęli jednak we wschodniej Polsce. Kiedy słyszą Stefana mówiącego o wyprawie do Francji, postanawiają się do niego przyczepić jak rzep do psiego ogona. Początkowo Stefan nie ma zamiaru spełniać ich prośby i nie chce zawieść ich do Lyonu. Z czasem jednak ""wyhodowuje"" u siebie typową dla alkoholika obsesję, która sprawi, że wycierpi nawet zespół odstawienia, byle tylko dzieciaki bezpiecznie dotarły do celu.  Kino drogi rządzi się swoimi prawami i próby odstępowania od nich zazwyczaj źle się kończą. Jarosław Szoda, Bolesław Pawica i Mitko Panov zdają sobie z tego sprawę, ale i tak nie uniknęli błędów. Na plus należy zaliczyć konstrukcję bohaterów. Stefan jako postać, którą los zmusza do roli bohatera, jest osobą intrygującą, wzbudzającą sympatię i współczucie, ale zabarwione odrobiną gorzkiej irytacji. Dwójka dzieci jednocześnie pewnych siebie i całkowicie zagubionych stanowi doskonały dodatek i kontrapunkt. Fabuła zbudowana jest zgodnie ze sztuką, dzieląc podróż na etapy, z których część zawalona jest przeszkodami, inne zaś są czasem spokoju i zacieśniania więzów.  To, co w filmie nie zadziałało, to zakończenie. Finał niestety w filmie drogi ma znaczenie kluczowe, o czym zaświadczy każdy, kto widział ""Znikający punkt"", ""Thelmę i Louise"", ""Priscillę, królową pustyni"" czy ""Doskonały świat"". Zakończenie ""Handlarza cudów"" nie ma w sobie tej siły przebicia. Wydaje się, że twórcy chcieli uniknąć zbyt łzawego finału, przez co jednak związali sobie ręce. W takich warunkach nie mogło obyć się bez rozczarowania.  Nie rozczarowuje natomiast Borys Szyc. Jeśli jest jakiś powód, dla którego należałoby obejrzeć ""Handlarza cudów"", to jest to właśnie jego kreacja. Od pierwszego, fantastycznie wygłoszonego monologu Szyc przykuwa uwagę widza, hipnotyzując swoją grą, ukazując Stefana jako postać balansującą na krawędzi otchłani samozniszczenia. W ""Handlarzu cudów"" udowadnia on, że obecnie nie ma w polskim kinie równie utalentowanego i wszechstronnego aktora.  "
2 młode wina (2009),3,"To nie żadne młode wino, tylko jabol. Kontynuacja sympatycznej czeskiej komedii z 2008 roku została zrealizowana na siłę i bez pomysłu. Można by pomyśleć, że głównym powodem, dla którego twórcy w ogóle weszli na plan, były dotacje od dziesięciu różnych organizacji regionalnych z Moraw. To przecież ich loga wypełniają większość napisów początkowych filmu.  ""Dwa młode wina"" przypominają reklamę turystyczną, w którą dla niepoznaki wpleciono wątłą fabułkę sensacyjno-romansową. Znany z pierwszej części Jirka nie zajmuje się już drobnymi oszustwami. W odziedziczonym po dziadku gospodarstwie na wschodzie Czech bohater próbuje pędzić wino z zasuszonych winogron, w czym dzielnie wspiera go zaradna żona. Interes nie idzie jednak najlepiej, a za płotem czai się już chytry sąsiad gotowy odkupić od małżeństwa ich ziemię.  Sytuacja komplikuje się jeszcze bardziej, gdy w wiosce pojawia się dawno niewidziany przyjaciel Jirki, Honza, uciekający przed zemstą gangstera, któremu zdeflorował córkę.  Dalej mamy już tylko sceny odkorkowywania kolejnych butelek, naszpikowane ""mądrościami"" życiowymi rozmowy przy kieliszku oraz powracające niczym kac co weekend malownicze krajobrazy Moraw. Wszystko po to, aby zachęcić widza do odwiedzenia tej zalanej złotymi promieniami słońca krainy. Oprócz wybornego wina, można w niej znaleźć piękne kobiety, które wybaczą ci każde przewinienie. Reszta miejscowych nie wygląda na pierwszy rzut oka równie sympatycznie, ale gdy przychodzi co do czego, staną za tobą murem. Oczywiście, o ile masz w okolicy chałupę, a w niej alkohol. Nawet policjanci są dużo bardziej wyrozumiali niż w innych zakątkach świata. Zamiast wlepić mandat za jazdę po pijaku, odwiozą zawianego delikwenta do domu swoim radiowozem. Żyć, nie umierać!  Szkoda tylko, że te wszystkie turystyczne cudowności zostały podane w wyjątkowo drętwy sposób. W porównaniu z pierwszą częścią mało tu humoru, a ten, który występuje, jest zazwyczaj buraczany. Z kolei kryminalna intryga z nieudolnym zabójcą wynajętym do pozbycia się Honzy, zamiast choć trochę podkręcić napięcie, zazwyczaj je osłabia. Z piwniczki wieje więc nudą, i nie pomogą na to nawet ładne aktorki. Jeśli chodzi o mnie, zamiast wybrania się na seans ""2 młodych win"" polecałbym raczej nabycie w monopolowym paru butelek białego półsłodkiego. Propozycja jak znalazł na długi i, miejmy nadzieję, ciepły weekend.  "
Dubel (2009),7,"Bardzo rzadko zdarza się, by do dystrybucji kinowej wchodziły filmy takie jak ""Dubel"". I nie ma w tym nic dziwnego. Obraz Johana Grimonpreza pasuje do multipleksów jak zapaśnik sumo do baletu ""Jezioro łabędzie"". ""Dubel"" znajduje się po przeciwnej stronie konwencjonalnego kina i przeznaczony jest dla nielicznego grona wyrobionej publiczności, która oczekuje od X Muzy czegoś więcej niż szybkiej stymulacji zmysłów i (nie takiej znów) taniej rozrywki.  Już samo określenie gatunku filmowego nastręcza nie lada problemu. Reżyser zrobił bowiem wszystko, żeby to nam uniemożliwić. Dzięki temu przestajemy myśleć stereotypowo, zaczynamy być otwarci na niuanse, elementy niepasujące do schematu. Formalnie ""Dubel"" jest adaptacją opowiadania  Jorge'a Luisa Borgesa pod tytułem ""Veinticinco Agosto 1983"". Jest to historia paradoksu czasowego, w którym Borges spotyka sam siebie, tyle że starszego (młodszego). U Grimonpreza Borges zastąpiony został Hitchcockiem. I jest to zastępstwo podwójne. Z jednej strony reżyser korzysta z archiwalnych materiałów: filmów Hitchcocka i jego serialu telewizyjnego. Z drugiej strony wykorzystuje sobowtóra słynnego reżysera, przybliżając nam historię człowieka, który nosi słynną twarz, ale sam słynny nie jest.  Jednocześnie ""Dubel"" to portret epoki, w jakiej działał Hitchcock. To czas, kiedy zimnowojenna psychoza osiąga poziom wrzenia. Spiskowe teorie dziejów rodzą się jak grzyby po deszczu. Radzieckie imperium podbija kosmos i zbliża się do granic USA. Jest to jednak również czas narodzin telewizji, reklamy i współczesnego konsumpcjonizmu. Zmieniają się ludzkie zachowania i przyzwyczajenia. Podczas gdy sowieci zagarniają pustą przestrzeń kosmiczną, Amerykanie zapewniają sobie niepodzielną władzę w domach pełnych ludzi. Sam Hitchcock idealnie symbolizuje ducha tej epoki, będąc zarazem krytykiem reklamy, jak i człowiekiem korzystającym z jej dobrodziejstw.  ""Dubel"" przypomina scrapbooka zrobionego z taśmy filmowej. Łącząc ze sobą z pozoru nieprzystające elementy, Grimonprez stworzył intrygujący projekt filmowy. Rzecz ta z całą pewnością nie przypadnie do gustu typowemu konsumentowi kinowego repertuaru. Ale  też nie dla nich powstał ten film. Ci nieliczni docenią pomysłowość reżysera, nawet jeśli chwilami zawodzi go wyczucie całości. Ciekawa rzecz, tylko dla wtajemniczonych."
Iron Man 2 (2010),7,"Jak to szło? Wielka siła wiąże się z wielką odpowiedzialnością? Tony Stark (Robert Downey Jr.) dodałby do tego zestawu dobrą zabawę. Wraz z ujawnieniem światu swojej drugiej tożsamości  miliarder stał się gwiazdą największego formatu – organizowane przez niego targi technologii oblegane są przez ekipy z kanałów rozrywkowych, które zwykły się raczej pojawiać na premierach filmów. Ubrany w kostium Iron Mana Tony wlatuje przez dach na scenę, a potem przy wsparciu tuzina gibkich tancerek odsłania przed zebranymi gośćmi swoją wizję idealnego świata. Bohaterowi w pojedynkę w ciągu pół roku udało się zażegnać wszystkie militarne konflikty na Ziemi. Amerykańskiemu rządowi nie podoba się jednak działalność człowieka w żelazie  -  komisja z Waszyngtonu próbuje wymóc na nim, aby udostępnił wojsku plany swych technicznych cudeniek.   Tony nie zmienił się ani na jotę. Wciąż jest cynicznym, zadowolonym z siebie playboyem, który  nie lubi mieć nad sobą bacika. I dzięki Bogu! To właśnie charakter głównego bohatera w połączeniu z urokiem osobistym grającego go Downeya Jr. sprawia, że drugą część ""Iron Mana"" ogląda się z przyjemnością. Nawet gdyby w filmie zamiast komputerowych efektów zostały użyte kurpiowskie  wycinanki, i tak bawiłbym się na nim dobrze. Stark jest bowiem postacią niejednoznaczną – za jego szlachetnymi pobudkami oraz luzackim zachowaniem bardzo często kryje się najzwyklejsza megalomania. Tony czuje się patriotą, który chce żyć w wolnym kraju. Najlepiej byłoby jednak, gdyby to on ustalał zasady tej wolności. Nic dziwnego, że w miarę rozwoju akcji coraz więcej przyjaciół traci do niego zaufanie. Dodajmy do tego stale wzrastającą liczbę wrogów i już wiadomo, iż w ""dwójce"" Iron Man znajdzie się w poważnych tarapatach.   Tym razem jego przeciwnikami są pałający żądzą zemsty fizyk Ivan Vanko oraz konkurent w interesach Justin Hammer. Wcielający się w ich role Mickey Rourke i Sam Rockwell szarżują przed kamerą niczym jeźdźcy lekkiej brygady. Dopasowują się tym samym do charakteru całej kontynuacji, która jest bardziej komiksowa pod względem stylu i treści. Sceny akcji są raczej efekciarskie niż efektowne, zaś niektóre fabularne zwroty wymyślono chyba pod wpływem spożycia płynu z chłodnicy. W miarę realistyczna opowieść superbohaterska odlatuje w kierunku księżyca wraz z pojawieniem się na ekranie Nicka Fury'ego (Samuel L. Jackson). Ubrany w skórzany czarny płaszcz, z przepaską na oku i pistoletami pod pachami pułkownik wygląda, jakby został wyjęty z innego gatunku. Bliżej mu do ""Batmana Forever"" niż do  ""Mrocznego rycerza"".   ""Iron Man 2"" jest jednak dobrym filmem: naładowanym adrenaliną, dowcipnym i zrobionym z autentycznym ""jajem"".  No i jeszcze ta Scarlett Johansson... Reżyserowi  Jonowi Favreau powinno się przyznać medal za ubranie seksownej aktorki w obcisły, skórzany kostium. Boska Scarlett już dawno nie była tak pociągająca.   Po napisach końcowych na widzów czeka scena-niespodzianka. Pojawia się w niej... Nie, tej tajemnicy nie zamierzam zdradzać. Parafrazując ewangelistę: czekajcie, a znajdziecie."
Dom zły (2009),8,"Film Wojtka Smarzowskiego to bardzo ciężkie, gorzkie, męskie kino. Bez eufemizmów, bez owijania w bawełnę pokazuje mroczną, bolesną i do bólu przejmującą rzeczywistość lat 80. Najcięższy z rzucanych przez reżysera głaz przygniata widza jednak dopiero wtedy, gdy uświadomi sobie, że przez ostatnie trzydzieści lat niewiele się u nas zmieniło. W ""Domu złym"" jest zimno, ciemno, brudno i cuchnie.  Film rozpoczyna się narracją Edwarda Środonia (Arkadiusz Jakubik), który opowiada o swoim mało barwnym, ale znośnym życiu. Jest zwykłym szarakiem, który odnajduje się w rutynie komunistycznej rzeczywistości. Względna sielanka skończy się jednak wraz ze śmiercią żony, a otrzymanie posady zootechnika w innej wsi, zamiast podźwignąć Środonia z moralnego upadku, da początek makabrycznym wydarzeniom, jak z najstraszniejszych koszmarów.  W żadnym z bohaterów filmu nie ma najmniejszej choćby oznaki pokory, życzliwości czy szacunku do drugiego człowieka. Każdy z nich jest jak przerażony szczur szamoczący się w nędznej, obskurnej klatce. By się z niej wydostać, musi się pozbyć resztek człowieczeństwa. Dlaczego? Bo inaczej się nie da. Albo ty zjesz, albo oni zjedzą ciebie. I ten przykry wniosek dusi i przygniata niemal przez cały film. Wydaje się, że jedyny pozytywny bohater, porucznik Mróz (w tej roli Bartłomiej Topa) został umieszczony w scenariuszu tylko po to, żeby kontrastował z resztą zepsutych poczwar przewijających się przez ekran. Ten ostatni Mohikanin nie jest w stanie zrobić nic. Zupełnie nic. Gdy to sobie uświadamia, w filmie następują najbardziej dramatyczne wydarzenia.  Krew za paznokciami w ""Domu złym"" mają wszyscy bez wyjątku. Jak się okazuje, Smarzowski nie jest jednak skończonym pesymistą. Nie sposób nie odebrać sceny narodzin dziecka jako nadziei na to, że wraz z nowym życiem pojawia się szansa na zmianę. Wolę nawet nie myśleć, że poród symbolizuje coś dokładnie odwrotnego. Jeśli niemowlę już od samego początku naznaczone byłoby piętnem domu złego, oznaczałoby to skrajny nihilizm, o który nie śmiem reżysera posądzać. Co się będzie dalej działo, nie wiadomo. Reżyser wycofuje się z opisywanego świata, unosi kamerę ponad nim i nie daje żadnej odpowiedzi.  Dodatki do wydania DVD utrzymane są w równie mrocznym klimacie, co całość filmu. Podzielone zostały na trzy części – ""Jesień"", ""Zima"" i ""SFX"". Każda z nich, w nieco innym stylu, nakręcona przez innego autora, jest zgrabnym reportażem z planu zdjęciowego.  Choć nie można się z nich dowiedzieć zbyt wiele o produkcji, warto obejrzeć je choćby dla samego klimatu – kręcone amatorską kamerą z doskonałymi kompozycjami Mikołaja Trzaski tworzą spójną całość z filmem. Szczególnie ciekawa jest ""Jesień"" –  z szybkim, dynamicznym montażem i muzyką elektroniczną w tle, przypomina teledysk. Film można obejrzeć z angielskimi napisami."
Dorwać byłą (2010),6,"Jennifer Aniston nosi w filmie obcisłą sukienkę z taaakim dekoltem i udaje zaangażowaną panią reporterkę, która właśnie wpadła na trop w sprawie podejrzanego samobójstwa. Bohaterka jest odważna i niezależna do tego stopnia, że dla dobra dziennikarskiego śledztwa rezygnuje z pojawienia się w sądzie, gdzie czeka ją proces za napaść na policjanta. Wymiar sprawiedliwościi wydaje więc nakaz aresztowania, a w pogoń za bohaterką rusza jej były mąż (Gerard Butler) trudniący się łowieniem głów niesfornych obywateli.  Dla Andy'ego Tennanta – hollywoodzkiego wyrobnika od komedyjek romantycznych – słodka zemsta na eks staje się punktem wyjścia dla nieskomplikowanej intrygi kryminalnej. Cel jest prosty: ona i on muszą w finale wziąć się za ręce i dać sobie buzi. W międzyczasie bohaterowie mogą biegać, strzelać i wyzywać się nawzajem. Im docinki będą ostrzejsze, tym lepiej dla filmu – na seansie trzeba się przecież z czegoś śmiać. Milo oskarża więc żonę o bycie zimną suką, która pracę stawia wyżej niż związek. Z kolei Nicole nazywa byłego nieodpowiedzialnym kretynem. O tym, że dawni kochankowie wciąż czują do siebie miętę, dowiadujemy się stosunkowo późno. Iskrzenie między nimi można bowiem porównać do efektów użycia zapalniczki, w której skończył się gaz. Aniston skupia się głównie na tym, żeby wyglądać sexy, zaś Butler z lubością wygrywa wizerunek  mającego o sobie wysokie mniemanie przystojnego głąba.  To nie Goldie Hawn i Mel Gibson z ""Ptaszka na uwięzi"", który najwyraźniej stanowił dla twórców główne źródło inspiracji.     Zabawa nie jest jednak znowu taka najgorsza. Film ma niezłe tempo i dobry drugi plan uaktywniający się za każdym razem, gdy gwiazdy zaczynają się nudzić przed kamerą. Całkiem śmiesznie wypadają sceny, w których bohaterowie szukają u swych znajomych  porady w kwestii ponownego zejścia się pod kołdrą. A kiedy nikt nie ma już sobie nic do powiedzenia, można zacząć mordobicie. Przypakowany Butler z gnatem w dłoni pasuje do takich momentów jak kakao do bułki z dżemem -  widać, że akcja to jego żywioł!  Morał ""Dorwać byłą"" nie jest odkrywczy: stara miłość nie rdzewieje, trzeba ją tylko od czasu do czasu naoliwić. Znudzone sobą pary mogą bez obawy nabyć bilety do kina. Być może film Tennanta natchnie je do podkręcenia temperatury w związku. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Ondine (2009),5,"Nie mam wątpliwości, że większość polskich widzów wybierze się na ""Ondine"" głównie po to, by dowiedzieć się, jak wyglądały początki romansu między Alicją Bachledą-Curuś a Colinem Farrellem. To właśnie na planie filmu Neila Jordana irlandzki gwiazdor poznał blondwłosą Polkę, a potem zakochał się w niej bez pamięci. Aktorka odniosła tym samym wielkie zwycięstwo na polu promocji nadwiślańskiej kultury, o czym chętnie zaświadczą plotkarskie portale zamieszczające informacje o romansie pary.  Gdybyż ""Ondine"" była równie ekscytująca, co te wszystkie ploteczki i donosy, którymi karmiliśmy się przez ostatnich kilka miesięcy... Niestety, dzieło Jordana (reżysera m.in. wyśmienitej ""Gry pozorów"") cierpi na syndrom większości produkcji, podczas pracy nad którymi aktorów połączyła wielka miłość – ekranowa fikcja nie wytrzymała po prostu konkurencji ze strony rzeczywistości. Mimo to, przypuszczam, że ""Ondine"" spodoba się widzom lubiącym lekko baśniowe fabuły wypełnione odrobiną śmiechu i oceanem wzruszeń.  Farrell wciela się w postać rybaka Syracuse'a, którego wszyscy w miasteczku przezywają Circus (cyrk). Bohater jest bowiem dla nich smutnym, żałosnym klaunem psującym każdą rzecz, do której się dotknie. Syracuse'owi nie wiedzie się ani w życiu prywatnym, ani zawodowym. Przez wiele lat był alkoholikiem, a gdy w końcu postanowił rozstać się z butelką, jego żona wniosła pozew o rozwód. Owocem nieudanego związku jest kilkuletnia Annie, która potrzebuje przeszczepu nerki. Ojciec przychyliłby dla niej nieba, gdyby tylko mógł złowić więcej ryb. Pojawienie się Ondine w życiu Syracuse'a jest dla reżysera punktem wyjścia do opowiedzenia bajki ""na serio"". Dziewczyna nie chce się przyznać, skąd wzięła się w lodowatym morzu, ale póki swoim śpiewem zwiększa o kilkaset procent połów, bohater nie próbuje na siłę dociekać prawdy. Szybko okazuje się jednak, że po jego syrenę zamierza upomnieć się upiór z nie tak odległej przeszłości.  Farrell świetnie sprawdza się jako nieudacznik – ma długie, brudne włosy i ciągle mamrocze coś pod nosem z tym swoim dziwnym akcentem. Szkoda więc, że partnerująca mu Bachleda-Curuś jako wyłowiona z morza tajemnicza dziewczyna jest aż tak bezpłciowa. Jej główne aktorskie zadanie polega na prezentacji zgrabnego ciała. Alicja paraduje więc przed kamerą w seksownej bieliźnie lub wychodzi z wody w prześwitującej sukience.  Lawirując między melodramatem, kryminałem a społeczną obserwacją, Jordan wpływa czasem na mieliznę. Film robi się wówczas niezgrabny. ""Ondine"" broni się na szczęście swoją chropowatością – w szarej i brzydkiej rzeczywistości, w której przyszło żyć postaciom, nawet uroczysty happy end zdaje się mieć lekko gorzkawy posmak. A może to tylko zapach nieświeżych ryb?"
Wschodnie obietnice (2007),8,"Mamy na rynku kolejną pozycję z bogatego cyklu ""Tajne akta dystrybutorów"". Chodliwa pod każdą szerokością geograficzną kryminalna tematyka, rozgryzanie specyfiki wielonarodowego Londynu, końska dawka przemocy, seksu i oscarowa nominacja dla Viggo Mortensena nie wystarczyły, by ten kapitalny film choćby przemknął przez nasze ekrany. Na samą edycję DVD musieliśmy czekać aż trzy lata. Mówi się: lepiej późno niż wcale. Racja, ale ""Wschodnie obietnice"" ogląda się dziś ze stratą. W czasach emigranckiej gorączki, utwór uderzałby w odpowiednie struny i podsycał odpowiednie lęki. Teraz jest po prostu świetną gangsterką spod znaku zimnej wódki i gorącego barszczyku.     Rzecz jest dla dużych chłopców i twardych dziewczynek. Rosyjska mafia w stolicy Albionu, ciężkie życie prostytutek z bloku wschodniego, międzypokoleniowe tarcia na przestępczych szczytach. W pierwszej scenie obserwujemy utrzymaną w humorystycznym tonie rozmowę trzech mężczyzn w salonie fryzjerskim ""U Aziza"".  Chwilę później w ruch idzie brzytwa, a z rozharatanego gardła tryskają fontanny krwi. W ten bury świat wkraczamy wraz z pielęgniarką Anną, kartkującą pamiętnik zmarłej narkomanki. Przed śmiercią dziewczyna zdążyła urodzić dziecko. Przejęta losem noworodka, Anna zagłębia się w przeszłość nieboszczki, co prowadzi ją pod drzwi restauracji, należącej do bezwzględnej mafijnej rodziny. Staje w nich poczciwy Siemion i zaprasza kobietę na pierożki. Anna nieufnie przekracza próg, ale zamiast delektować się pierożkami, wpada w niezły pasztet.       Zmyłka szczwanego lisa: choć Cronenberg chwyta się tematów publicystycznych, są one zaprzęgnięte w służbę autorskiej filozofii i wpisane w treść tego samego, powtarzanego od lat wykładu o powabie filmowej przemocy. Autor ""Muchy"" uprawia tu raczej pop-publicystykę i daje pop-wariację na każdy temat, który uznalibyśmy za społecznie ważki. Z tych wariacji tworzy jednak fabułę o sile rażenia serii z kałasznikowa. Banał historii o przestępczym światku został przykryty tak grubą warstwą emocji, że przestaje mieć jakiekolwiek znaczenie. Film zwodzi i uwodzi, napina nerwy i rozluźnia je czarnym humorem. U Cronenberga, podobnie jak u Tarantino, okrucieństwo urasta do rangi narracyjnego żywiołu.    Panem tej rzeczywistości, podobnie jak we wcześniejszej ""Historii przemocy"", jest Viggo Mortensen. Legenda głosi, że przygotowując się do roli ochroniarza i szofera, Nikolaia, Amerykanin wyruszył w podróż po Rosji, nauczył się syberyjskiego akcentu, studiował pilnie przez całe ranki kodeks mafijnych worów, a przyczepę zamienił w galerię rosyjskich ikon. Na ekranie jest świetny – na jego nieruchomej, pokerowej twarzy malują się siła i słabość, pewność i niepewność siebie. Nasyca Nikolaia tyloma sprzecznościami, że starczyłoby ich na resztę bohaterów. Pokaz atletycznego ciała w realistycznej scenie jatki w miejskiej łaźni oraz aktorskie ""błyskotki"" w rodzaju papierosa gaszonego na języku, dopełniają tylko formalności. Szkoda, że trafił mu się oscarowy sezon, w którym do biura przyszedł Daniel Day-Lewis.       "
Ojczym (2009),5,"Jaki piękny poranek! Prysznic, śniadanko, świeża kawa. Tylko ta posępna muzyka dudni, jakby miała wyłupać w głowie krater. I rzeczywiście, coś jest na rzeczy. W kuchni leżą martwe dzieciaki, w przedpokoju dogorywa zakrwawiona małżonka. Dla bohatera to nie pierwszyzna. Jego sposób na życie jest prosty: uwodzenie rozwódek, wżenianie się w nową rodzinę i grande finale – masowe morderstwo. Właśnie upatrzył sobie kolejne ofiary, przeoraną nieudanym małżeństwem Susan oraz jej synka Seana. Scenerię znacie: wypielęgnowane trawniki, folderowe domki z wielkimi garażami, skąpane w słońcu ogródki z basenem. Zasady gry również są jasne: kto pierwszy zdemaskuje wilka w owczej skórze, dostanie nożem. Kto domyśli się ostatni, stoczy dramatyczną walkę na sprzęty kuchenne.  Obraz McCormicka to remake ""Ojczyma"" z 1987 roku, filmu klasy B, który na długo przed modą na hollywoodzki rewizjonizm prał brudy amerykańskich przedmieść. Nie był oczywiście żadną krytyką społeczną, tylko przyzwoitym thrillerem, sygnalizującym odrobinę większe ambicje. Tradycyjnie, przeróbka jest nieco słabsza, lecz w ramach konwencji da się ją strawić bez bólu żołądka. Utwór jest stylistycznie zborny, napięcie stopniowane jest wzorowo, znany z serialu ""Bez skazy"" Dylan Walsh ma charyzmę i adekwatny ""wdzięk"" psychopaty, a ładniejsza z filmu na film Amber Heard pluska się w basenie i paraduje w bikini. Najkwaśniejsze są zdecydowanie sceny utrzymane w poetyce telewizyjnych kampanii a'la ""Zły dotyk"", gdy bohater wysyła otoczeniu ""niepokojące sygnały"", sugerujące jego niecne zamiary.  Podobało mi się także wychłodzenie atmosfery wokół morderczych praktyk bohatera. Nie ma tu ani upajania się sadychą, ani orgiastycznej celebracji martwych ciał, zakrwawionych narzędzi zbrodni i tym podobnych detali. Rach-ciach i po krzyku. Tata na schwał!  Na płycie niezgorzej – gagi z planu, relacja z produkcji filmu, materiał o pracy kaskaderów i komentarze: reżysera, Nelsona McCormicka oraz aktorów, Dylana Walsha i Penna Badgleya.  "
Dobre serce (2009),6,"Jako widzowie zostaliśmy przyzwyczajeni, a raczej nauczeni, że film to historia, w której zakończenie stanowi jej najważniejszy element. Nie ma większego grzechu niż ""spoilerowanie"". Są jednak takie filmu, w których to nie finał jest istotny, a sama fabuła oraz co i jak zostało opowiedziane. Do tej grupy zaliczyć można ""Dobre serce"" Dagura Káriego.  To, jak zakończy się film, można domyślić się bez większego trudu w ciągu pierwszych minut filmu. Wtedy to poznajemy dwójkę bohaterów: Lucasa – młodego bezdomnego po próbie samobójczej i Jacquesa – samotnego właściciela baru o ostrym jak brzytwa języku i coraz słabszym sercu. Ich bardzo różne życiowe ścieżki spotkają się w szpitalu i już się nie rozstaną. Pomiędzy bohaterami nawiązuje się nić przyjaźni. Jacques postanawia zaopiekować się chłopakiem, a ten z kolei ma baczenie na zdrowie barmana. Ich wspólne życie przebiega spokojnie, aż wszystko zmienia się raz jeszcze, kiedy Lucas poznaje dziewczynę.  Ponieważ zakończenie jest wiadome, istotne staje się to, jak do finału się dochodzi. Tu ""Dobre serce"" ma się czym pochwalić. Kári doskonale zbalansował historię i ckliwą w gruncie rzeczy powiastkę przekazał w sposób bardzo niekonwencjonalny. Znakomicie nakreślił bohaterów, a Brian Cox bezbłędnie wyczuł jego intencje i zagrał Jacquesa z taką werwą i pasją, że nie sposób nie zachwycać się jego kreacją. Rola Paula Dano nie jest może aż tak efektowna, ale i jemu udało się uniknąć potknięć w swojej grze. Kári dobrze zrobił, nasycając całość czarnym humorem i pierwszorzędnymi dialogami niepoprawnymi politycznie.  Na tym tle końcówka filmu mocno rozczarowuje. Kári kręci całość tak, jakby  zakończenie go nie interesowało. Im bliżej jednak napisu ""The End"", tym bardziej czuć u reżysera potrzebę spointowania całości tak, jak tego wymagają zasady kręcenia filmów. Ponieważ jednak Kári odkrywa finał już na początku, kiedy do niego dochodzi, nie robi najmniejszego wrażenia. Wręcz przeciwnie, wydaje się banalne, łopatologiczne i po prostu głupie. Jest jakby doczepione na siłę i być może rzeczywiście tak jest, w końcu kino autorskie nie zawsze oznacza pełną swobodę w realizacji.  Mimo tej niezgrabności, ""Dobre serce"" to ciekawa i przyjemna filmowa lektura."
Furia (2010),4,"Człowiek z zasadami. Szlachetny, próbujący żyć spokojnie, niewadzący nikomu. Jego życie wielu uznałoby za nudne, a on sam oceniany byłby jako szarak, nie warty uwagi. I wtedy zdarza się tragedia. Jego ukochana osoba zostaje mu odebrana. Wali się cały jego świat. Pozostaje mu teraz już tylko jedno: wyjaśnić, co się stało i zemścić się na tych, którzy mu to uczynili. I nagle okazuje się, że ten szarak ma prawdziwe kły i pazury, przed którymi nikt się nie skryje. Przetrząśnie niebo i ziemię, wystawi się na śmiertelne niebezpieczeństwo, ale dokona zemsty. Cena nigdy nie jest za wysoka.  Tak wygląda fabuła co drugiego filmu z Melem Gibsonem. Oczywiście za każdym razem inne motywy napędzały akcję. Raz był to porwany syn (""Okup""), innym razem zamordowana ukochana (""Braveheart"") lub ojciec (""Hamlet""), jeszcze innym razem to on zostaje zdradzony i pozostawiony na pewną śmierć (""Godzina zemsty""). Ogólny zarys pozostawał niezmienny. I co ciekawe, widzowie to kupowali i tłumnie wybierali się na filmy z jego udziałem. To uczyniło z Gibsona jedną z najlepiej opłacanych gwiazd Hollywood. Ale to były lata 90. Potem nadszedł rok 2003 i premiera ""Śpiewającego detektywa"", którym to filmem Gibson pożegnał się z aktorstwem. Nie na długo, już wkrótce stał się gwiazdą swego własnego życia. Jego artystyczna emerytura okazała się niezwykle burzliwa i barwna.  Teraz Gibson powraca do aktorstwa i całkiem słusznie wybrał na comeback najbardziej rozpoznawalną rolę w swoim emploi. Tym razem ofiarą jest córka, która ginie w brutalnych okolicznościach. Początkowo wydaje się, że została zabita przez przypadek, że to jej ojciec – policjant – był celem. Szybko okazuje się jednak, że było inaczej. Dzielny rodzic rozpoczyna prywatne śledztwo, które doprowadzi go do epicentrum rządowej intrygi zakrojonej na skalę globalną.  Nie tylko Gibson miał zapewnić ""Furii"" sukces. Scenariusz oparto na cenionym serialu telewizyjnym, a całość wyreżyserował twórca oryginału. Za tekst odpowiedzialni byli autorzy ""Roztańczonego buntownika"" i ""Infiltracji"". Trudno sobie wyobrazić lepszy ""team"". A jednak ""Furia"" rozczarowuje. Poza Gibsonem, który może nie zagrał tu roli swego życia, ale był naprawdę przekonujący, tylko Ray Winstone trzymał poziom. Wszystko inne pozostawia wiele do życzenia. Reżyseria Martina Campbella jest chaotyczna i niekonsekwentna. Sceny rodem z rasowego thrillera sąsiadują tu z ckliwymi sekwencjami, których miejsce jest raczej w telewizyjnym melodramacie. Zawiodło go też wyczucie aktorów i niektóre role zostały fatalnie obsadzone. Sam scenariusz to jedna wielka porażka. Autorom nie wystarczyła kryminalno-polityczna intryga i sam wątek zemsty i przyozdobili dodatkowymi elementami, takimi jak choćby ""duch"" córki. Ten balast niestety ciągnie całość w dół, przez co ""Furia"" okazuje się rozczarowującym filmem sensacyjnym klasy B, jakich wiele. Można to obejrzeć, ale wątpię, by znalazły się osoby, które na dłużej go zapamiętają."
Zakazane owoce (2009),9,"Diabeł siedzi tutaj – krzyczy w jednej ze scen ""Zakazanych owoców"" nastoletnia Maria, wskazując dłonią na swoje krocze. Próbuje w ten sposób przekonać najlepszą przyjaciółkę, Raakel, że wbijane im od urodzenia  do głowy nauki o czyhającym na ludzkie dusze szatanie są zabobonem. Zło, jeśli w ogóle istnieje, tkwi wyłącznie w człowieku.  Obie dziewczyny należą do wspólnoty Laeastadianów – wyjątkowo konserwatywnego odłamu luteranizmu. Ich przedstawiciele nie uznają seksu przedmałżeńskiego, są abstynentami i nie wierzą w osiągnięcia nowoczesnej techniki.  Dla Marii, która wchodzi w okres dojrzewania i zaczyna odczuwać skutki burzy hormonów, życie wśród pobożnych autochtonów staje się nie do zniesienia. Postanawia więc uciec do wielkiego miasta, które, być może, wcale nie jest siedliskiem wszelakiej rozpusty. W ślad za nią podąża Raakel. Ma przypilnować, by buntująca się owieczka nie zeszła na złą drogę.  Maria i Raakel są jak ogień (piekielny) i woda (święcona). Pierwsza chce się bawić: ubierać w fajne ciuchy, pić i uganiać za chłopakami. Druga próbuje za wszelką cenę postępować według zasad wpojonych przez laeastadiańskich duchownych. Jednak i jej coraz trudniej jest panować nad ""brudnymi"" myślami, zwłaszcza że właśnie poznała sympatycznego, choć nieco zbyt egzaltowanego rówieśnika. Reżyser Dome Karukoski z wielkim wyczuciem przygląda się emocjonalnej szamotaninie dziewczyn – nie przyjmuje pozycji ani wszechwiedzącego mentora, ani zimnego obserwatora. Lubi swoje bohaterki nawet wtedy, gdy zachowują się wyjątkowo głupio.  Wie, że takie jest święte prawo młodości.  Jednocześnie Karukoski snuje rozważania nad znaczeniem religii w życiu człowieka. Z ""Zakazanych owoców"" jasno wynika, iż potrzebują jej przede wszystkim jednostki słabe, które boją się zmierzyć ze światem na własnych zasadach. Ewangelie, kazania i litanie są dla nich  drogowskazem – określają w przejrzysty sposób, co jest dobre, a co złe, i jak należy postępować, aby osiągnąć życie wieczne. Chowanie się za plecami tego czy innego boga jest dla Karukoskiego ucieczką od wolności, która niesie przecież tyle samo zagrożeń co szans.  Wszystkie mądre dywagacje nie uszczuplają na szczęście uczuciowej siły filmu. ""Zakazane owoce"" pozostają opowieścią o tym, że należy podążać za głosem serca, nawet za cenę potępienia ze strony rodziny i znajomych. Lepiej jest się sparzyć raz czy drugi, niż spędzić resztę życia w gustownej  masce, pod którą kryje się wyłącznie rozczarowanie. "
Paranormal Activity (2007),7,"""Paranormal Activity"" jest arcydziełem. Stwierdzą to zapewne wszyscy marketingowcy, zachwyceni finansowymi wynikami półprofesjonalnego horroru za 15 tysięcy dolarów. Tylko w samych Stanach Zjednoczonych filmowi Orena Peliego udało się zarobić ponad 100 milionów dolarów, bijąc na głowę m.in. kolejną część ""Piły"". I pomyśleć, że gdyby nie Steven Spielberg,  horror wylądowałby na półkach archiwum Paramountu. Wytwórnia nabyła prawa do obrazu wyłącznie z myślą o jego potencjalnym remake'u za dużo większe pieniądze i z gwiazdami w obsadzie. Dopiero interwencja wpływowego reżysera sprawiła, że obraz wpuszczono do regularnej dystrybucji.  Gdyby przyszło mi obejrzeć ""Paranormal Activity"" na pokazie w kinie, prawdopodobnie zasnąłbym z nudów. Większość filmu stanowią bowiem rozmowy narzeczonych, Katie i Micah, o prześladującym ich domostwo demonie. Gdy jednak przychodzi co do czego, działalność pozaświatowego bytu ogranicza się do trzaskania drzwiami lub zrzucania kluczy ze stołu kuchennego. Prawdziwe napięcie pojawia się dopiero pod koniec, ale żeby do niego dotrwać, trzeba przez  ponad godzinę znosić piski Katie oraz przemądrzałe wywody jej chłopaka, który nie wierzy w zjawiska nadprzyrodzone. Dodajmy do tego, że aktorzy grają na poziomie gimnazjalnego koła teatralnego, co w żaden sposób nie zwiększa przyjemności płynącej z seansu.  Kolejny raz okazuje się jednak, że punkt widzenia zależy od miejsca siedzenia. Oglądane po ciemku w pustym mieszkaniu ""Paranormal Activity"" budzi autentyczny dreszcz niepokoju. Zaczekajcie tylko, aż zabulgoczą rury albo sąsiedzi z piętra wyżej zaczną przesuwać meble – stąd już tylko krok, by popaść w delikatną paranoję (a co, jeśli u mnie też zagnieździł się duch?). Pozornie błaha treść, obudowana odpowiednim kontekstem, potrafi zrobić piorunujące wrażenie. Ja, oczywiście, poddałem się atmosferze filmu, a że nietrudno mnie przestraszyć, resztę wieczoru spędziłem owinięty szczelnie kołdrą. Duży wpływ miał na to podrasowany dzięki wskazówkom Spielberga finał. Niby bez problemów można go przewidzieć, ale... Ze strachu nie jestem w stanie dokończyć zdania.  Wśród dodatków na DVD znajdziecie alternatywne zakończenie (nie ma takiej mocy jak wersja ostateczna) oraz relacje z przedpremierowych pokazów filmu (jak się okazuje, duża część polskich widzów skłonna była uwierzyć, że przedstawione na ekranie wydarzenia miały miejsce w rzeczywistości). Na płycie znalazły się również sylwetki twórców oraz zwiastuny. Dźwięk zakodowano w formacie Dolby Digital 5.1, zaś obraz – 1,85:1. Do wyboru czekają napisy bądź lektor.    "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
"Saga ""Zmierzch"": Księżyc w nowiu (2009)",2,"Stephenie Meyer musi być wielką fanką Catherine Breillat. To, co zobaczyłem w ""Księżycu w nowiu"", to bowiem nic innego, jak złagodzona wersja ""Romance X"" czy ""Anatomii piekła"". Dosadne sceny seksu zostały zastąpione maślanymi oczami i zbolałymi minami, ale reszta pozostała bez zmian. Dlatego też drugą część ""Sagi ""Zmierzch"""" odczytywać można jako przypowieść o kobiecej seksualności. Jest to zatem nic więcej, jak lekcja wychowania seksualnego przygotowana specjalnie dla licealistek.  Film rozpoczyna się od 18 urodzin Belli, która jest już w pełni dorosłą kobietą. Podkreśla to scena przyjęcia u Cullenów, gdzie jej krew budzi pierwotne pożądanie. U Breillat powodem byłaby krew menstruacyjna (""Anatomia piekła""), u Meyer (i reżysera Chrisa Weitza) z oczywistych względów jest to krew znacznie bardziej niewinnego pochodzenia. Rezultat końcowy jest ten sam: cierpienie. To właśnie ono definiuje kobiety u Meyer i Breillat. Bella od pierwszej do ostatniej minuty filmu cierpi, głównie psychiczne katusze. Owo cierpienie nazywane jest miłością i w połączeniu z kulturową indoktrynacją (""Romeo i Julia"") wyraźnie sugeruje to, jak powinna zachowywać się prawdziwa kobieta. U Breillat bohaterki często same inicjują gwałty, gry sado-masochistyczne, by poczuć się upokorzone i zniewolone. Co ważne, nawet poniżane utrzymują kontrolę, ponieważ to one o wszystkim decydują. Tak samo jest i z Bellą. W pełni świadomie przekracza bezpieczne granice, by w bólu czuć życie. Akceptuje uczucie jedynie do tych, którzy jej zagrażają, a przede wszystkim do tych, którzy ją porzucają. I nie chodzi tu jedynie o Edwarda, ale też i o Jacoba, którego obecność w życiu Belli wzrasta w sposób proporcjonalny do tego, jak stara się od niej odsunąć.  Oczywiście, mówiąc o kobiecej seksualności, nie sposób pominąć i tematu męskiej. Ta w ""Księżycu w nowiu"" istnieje w kilku wydaniach, lecz akceptowalna jest tylko jedna: brutalna, niebezpieczna, instynktowna, prymitywna, zwierzęca. Widzimy ją w dwóch odmianach. Pierwsza to odmiana ekstrawertywna reprezentowana przez wilkołaki. To typ obnoszący się ze swoją siłą (nagie torsy), brutalny kochanek z trudem trzymający impulsy na wodzy. Jednocześnie jest niezwykle opiekuńczy, to prawdziwy budowniczy gniazda. W ""Księżycu"" widzimy w zasadzie tylko pozytywnych bohaterów, lecz do tego typu należałoby zaliczyć też mężów bijących żony, a potem przynoszących im kwiaty (to też jest wspomniane, jako historia z przeszłości Sama), jak również gwałcicieli. Druga odmiana to typ introwertywny reprezentowany przez wampiry. Odczuwanie pragnień i popędów jest tu równie silne, ale pozostaje pod ścisłą kontrolą. Wampir jest jak wędkarz, który zarzuca przynętę, a kiedy ryba złapie, raz pociąga linkę, a raz popuszcza, aż ma ofiarę w garści. To kochanek, dla którego ważna jest długa gra wstępna, bowiem w relacji całkowicie skupia uwagę na drugiej osobie. Mrocznym aspektem tego typu (widać to także u Edwarda) jest niezwykle silny wpływ na psychikę. Potrafi doprowadzić kobietę do załamania nerwowego, a nawet próby samobójczej. To także podglądacz i prześladowca, fanatyczny guru sekty, w której każda z kobiet będzie mu uległa.  Po tej lekcji życia warto zapoznać się bliżej z kulisami powstania ""Sagi ""Zmierzch"": Księżyc w nowiu"". W tym celu sugeruję Wam zdobycie wydania Blu-ray. Poza wysoką jakością obrazu, dwupłytowe wydanie zawiera całą masę dodatków, które sprawią, że nie oderwiecie się od telewizorów przez wiele godzin. Już sam film obejrzeć możecie na kilka sposobów. Po pierwsze, macie do wyboru wersję oryginalną, z polskimi napisami bądź lektorem. Po drugie, film możecie obejrzeć z komentarzem twórców - bardzo ciekawym i dostarczającym sporo dodatkowych informacji. Po trzecie, możecie włączyć opcję polegającą na tym, że w trakcie filmu pojawiać się będą małe okienka, w których twórcy opowiadać będą o tajnikach realizacji ""Księżyca w nowiu"". Po czwarte, możecie obejrzeć wyłącznie sceny z Edwardem lub wyłącznie sceny z Jacobem.  Z masy dodatkowych reportaży na szczególną uwagę zasługuje wywiad z Volturi. Filmik został fajnie pomyślany i zmontowany, pod wieloma względami jest zabawniejszy i bardziej interesujący od samego obrazu Chrisa Weitza. Bliżej przyjrzeć się możemy również aktorom grającym wilkołaki. Sporo miejsca poświęcono muzyce. Prócz dokumentu, w którym twórcy ""tłumaczą się"" ze swoich wyborów, a muzycy opowiadają, jak to fajnie było znaleźć się na ścieżce dźwiękowej, znajdziecie również cztery wideoklipy. Producenci wydania Blu-ray nie zapomnieli i o fanach. Jest cały reportaż poświęcony fanatykom ""Zmierzchu"", jak również o materiał o rywalizacji ""drużyny Edwarda"" z ""drużyną Jacoba"". Godzinny film przybliża też kulisy samej realizacji drugiej części ""Sagi"". Będziecie również mogli poznać oficjalną wersję tego, jak Taylor Lautner przygotowywał się do roli i transformacji Jacoba. Jeśli tego Wam mało, to są jeszcze sceny usunięte oraz rozszerzone wersje scen umieszczonych w filmie – wszystko dla tych, którzy kurczowo trzymają się literackiego pierwowzoru i którzy nie mogli przeboleć, że ta lub tamta scena w filmie kinowym się nie pojawiła.  Wydanie Blu-ray pod względem dodatków naprawdę warte jest zakupu i będzie się godnie prezentować na półce. Wydawca nie uniknął jednak kilku wpadek. Przede wszystkim część materiałów nie została spolszczona. Razi brak polskiego menu i brak polskiej wersji komentarza. Napisy do samego filmu w kilku miejscach zaskakują dziwnymi znakami, co niektórym może przeszkadzać w odbiorze. Są to jednak tylko drobne uchybienia. Dystrybutorowi należą się pochwały. Pełne wersje wydań do domowej kinoteki to wciąż w naszym kraju raczej wyjątek niż reguła.  "
Kick-Ass (2010),8,"Dave Lizewski (Johnson) prędzej nadawałby się na sprawcę masakry w Columbine niż superbohatera. Chudy okularnik, wychowywany przez owdowiałego ojca, jest szkolną ofermą, której nie zauważa żadna dziewczyna. Chłopak spędza wolne chwile na wytężonej masturbacji lub czytaniu komiksów. To właśnie ich lektura skłania nastolatka do zakupu w Internecie obcisłego zielonego kostiumu. Przywdziewając go, Dave staje  Kick-Assem – zamaskowanym herosem strzegącym porządku na ulicach Nowego Jorku. Choć pierwsza misja kończy się wizytą na intensywnej terapii, w żaden sposób nie zniechęca to nowicjusza do dalszych interwencji. Wkrótce zyskuje zresztą dwójkę sprzymierzeńców, którzy o wiele sprawniej radzą sobie z bandziorami.  To właśnie owa niekonwencjonalna para stanowi największą atrakcję filmu Matthew Vaughna. Byłego policjanta (doskonały auto-parodystyczny Cage) oraz jego jedenastoletnią córkę (Moretz) poznajemy w trakcie lekcji korzystania z kamizelki kuloodpornej. Jeszcze dwa razy i pójdziemy do cukierni – obiecuje troskliwy ojciec, a potem strzela do dziewczynki z pistoletu. Portretując relacje zabójczego duetu, reżyser zderza ze sobą ekstremalny brutalizm oraz czułostkowość rodem z familijnych seriali. Nie pozostaje wówczas nic innego, jak śmiać się do rozpuku. Nie da się przecież podejść na serio do  ubranej w skórę małolatki oraz jej przypominającego Batmana opiekuna, którzy z dziką satysfakcją masakrują tabuny łajdaków. Gdy Big Daddy i Hit Girl pojawiają się na ekranie, ""Kick-Ass"" musuje jak oranżada.  Historia prywatnej krucjaty tatusia i córki przeciwko potężnemu mafiozowi nie bardzo pasuje jednak do kluczowego dla filmu wątku Dave'a. ""Kick-Ass"" jest bowiem przede wszystkim opowieścią o dojrzewaniu. Fakt, podaną w prześmiewczy i przewrotny sposób, ale kończącą się tak  samo jak wszystkie produkcje młodzieżowe (bohater odkrywa, co w życiu najważniejsze i przestaje  być w końcu prawiczkiem).  Oba fabularne strumienie płyną obok siebie, by skrzyżować się dopiero w efektownym finale. Od czasów ""Kill Billa"" nikomu nie wyszło tak dobrze połączenie spaghetti westernu z kinem a la John Woo.  Hotelowa sekwencja zaczyna się utworem z ""Za kilka dolarów więcej"", by po chwili przekształcić się w radosną i przerysowaną do granic możliwości strzelaninę spuentowaną strzałem z bazooki.  Jaki morał płynie z bardzo dobrego filmu Vaughna? Herosem każdy być może, trochę lepiej lub trochę gorzej. Tylko po co? Bieganie w fikuśnym kubraku jest z pewnością niezłą zabawą, dopóki ktoś nie zechce zmiażdżyć pałką twojej głowy. Lepiej więc porzucić rojenia o sławie i chwale, a następnie poszukać smaku prawdziwego życia. "
Fantastyczny Pan Lis (2009),8,"Farbowany z niego lis. Zwyczajnie lisi i nadzwyczajnie ludzki. Schwytany w pułapkę, obiecał swojej lisiczce, że przestanie uszczuplać kurzą populację i poświęci się rodzinie. Lecz po latach znowu słyszy zew natury. Wyprowadza się z ciasnej nory i osiedla naprzeciwko włości trzech złośliwych farmerów, którzy w swoich magazynach trzymają nie tylko chrupiące kurki, ale i kaczki, gęsi, a nawet pyszny cydr. Wygodne, uporządkowane życie w luksusowym pniaku i praca felietonisty to dla liska za mało. Mściwa ludzkość nie daruje mu tego zrywu ku wolności. Jaką rolę w tym międzygatunkowym teatrzyku odegra lisia rodzina, szczur wymachujący sprężynowcem oraz tłustawy, wiecznie ""zwieszony"" opos?  Karty na stół: tytułowy bohater naprawdę jest fantastyczny, podobnie jak reszta zwierzęcej ferajny. I cały film zresztą. Bez chwili wahania nazwę ""Lisa"" najlepszym utworem w dorobku Wesa Andersona. Dotąd Amerykanin nie miał u mnie wysokich notowań. Nie podobał mi się ani ekranowy humor, ostentacyjnie podkreślający swój elitaryzm, ani poustawiane w ""znaczących"" pozach manekiny, udające bohaterów. Jednak to wykoncypowanie, które w kinie fabularnym bywa równoznaczne z fałszem i artystowską miną, w filmie animowanym często zyskuje nowy sens. Paradoksalnie, poklatkowa technika tchnęła w bohaterów Andersona życie, a formuła współczesnej bajki zwierzęcej (obejmująca zarówno mainstreamowe animacje, jak i programy przyrodnicze oraz antyutopie, od Orwella po ""Królika po berlińsku"") ujawniła to, co autor ""Genialnego klanu"" zwykle woalował fabularnym ekscentryzmem – morał. To w równym stopniu dzieło Andersona, co Roalda Dahla, twórcy literackiego pierwowzoru. Mimo pozorów ironicznej zabawy jest w nim jakaś naiwność, wyeksplikowana wprost dzięki staroszkolnej metodzie realizacyjnej.  Pan Lis nie jest pierwszym bohaterem Andersona, który żyje marzeniem o wielkiej przygodzie i dla którego ryzyko jest automatycznie powtarzanym rytuałem, swego rodzaju fiksacją. Imperatyw działania, akcji, ruchu, łączy go z badaczem głębin, Steve’em Zissou. Podobnie jak siwobrody Bill Murray, szczwany rudzielec przekona się, że najważniejsze jest co innego. Nawet nuda i egzystencjalna marność, zakwitłe na glebie codziennego życia, mogą okazać się czymś dobrym, bo w końcu dzielimy je z tymi, których kochamy. Mówiące głosem największych i najlepszych – George’a Clooneya, Meryl Streep, Willema Dafoe, Jarvisa Cockera – zwierzaczki powtarzają za Andersonem, że są dwie ścieżki: jedna dla dumnej dorosłości, druga dla dziecka łaknącego swobody. Nie przekonują nas, że musimy być tacy albo tacy, że musimy wybierać. Uczciwie jednak ostrzegają: bycie lisiątkiem w ciele lisa niesie ze sobą spore zagrożenie. To zagrożenie nazywa się egoizm.    "
Nic osobistego (2009),6,"""Nic osobistego"" zaczyna się od tragedii. O co dokładnie chodzi, tego widz nigdy się nie dowie. Puste mieszkanie, zbliżenie na obrączkę dają pewne wskazówki, ale nic ponadto. Ta scena wyraźnie pokazuje, że życie samotnej kobiety dobiegło końca. Kiedy widzimy ją w kolejnych scenach, jest zamknięta w sobie, wyobcowana, pieszo przemierza Irlandię, nie stroni nawet od jedzenia ze śmietnika. Wobec ludzi zachowuje dystans i postawę agresywno-obronną.  Swoim zachowaniem bohaterka przypomina ducha. Istnieje z boku ""normalnego"" świata, jednak nie potrafi się od niego w pełni uwolnić. Z jednej strony dąży do samotności, z drugiej inni ludzie wciąż są gdzieś tam obecni, na obrzeżach jej egzystencji. Tak jest też z Martinem, starszym mężczyzną, do domu którego to dotarła podczas swojej wędrówki. Martin pod wieloma względami bardzo ją przypomina. I być może dlatego została u niego, początkowo bardzo nieufna, gotowa zniknąć przy pierwszym podejrzanym geście czy zachowaniu. Z czasem kobieta oswaja się, a między dwojgiem zaczyna rodzić się więź. O dziwo to nie ona, lecz mężczyzna będzie miał większe obiekcje wobec tego, co się dzieje.  Film Urszuli Antoniak na świecie został dobrze przyjęty przez publiczność festiwalową. I nie ma się co dziwić. ""Nic osobistego"" to ten rodzaj kina, który idealnie sprawdza się na imprezach filmowych. Spokojna narracja, zarzucenie obowiązku wyjaśniania wszystkiego i koncentracja na tworzeniu odpowiedniego nastroju to kluczowe cechy obrazu. Postać kobiety jest niezwykle intrygująca, podobnie jak i cała relacja z irlandzkim samotnikiem. Para aktorska Lotte Verbeek i Stephen Rea pasują do siebie, nasycają bohaterów i ich związek intymnością, melancholią i szczyptą nadziei. Jest w tym wszystkim ulotne piękno i smutek krótkich chwil szczęścia.  Mimo wszystkich plusów Antoniak nie do końca przekonała mnie do swojego obrazu. Jak na reżyserkę o dość skromnym (jak na razie) dorobku, zrealizowała film z niezwykłym wyczuciem materii. Doskonale radzi sobie z tempem opowieści, wyborem kadrów, kierowaniem aktorami. Jednak z historii wyziera naiwność żółtodzioba. ""Nic osobistego"" jest powiastką przeraźliwie wręcz egzaltowaną i rozgorączkowaną. Reżyserka trochę przekombinowała, tworząc bohaterkę, przez co film zamiast prawdziwie dotykać duszy, zdaje się jedynie wyrachowaną konstrukcją. A szkoda, bo po zdjęciach i korzystaniu z milczenia widać, że Antoniak rozumie, jak wartościowa może być w kinie prostota."
Toy Story 2 (1999),8,"Nie wiem, gdzie się podziewałem, kiedy ""Toy Story 2"" podbijało kina, ale wierzę, że miałem dobrą wymówkę. Obejrzany jedenaście lat po premierze, film magików z Pixara (wciąż) robi kolosalne wrażenie. Podobnie jak inne utwory z tego studia, autoryzuje nową-starą poetykę w mainstreamowej animacji, wolną od narcystycznej intertekstualności a'la ""Shrek"".    Nie tracąc czasu na taśmożerną ekspozycję, autorzy rzucają nas w wir kolejnej przygody. Tym razem zabawki ruszają na ratunek Chudemu, który trafił w ręce obleśnego kolekcjonera (czarna koszulka, rumiane policzki, palce jak serdelki, okulary, łysinka, znacie ten typ). Gdy z odsieczą przybywa stary druh, Buzz Astral, pojawia się problem. Chudy musi wybierać między lojalnością wobec przyjaciół a wygodnym życiem na sklepowej półce... w Japonii, bo właśnie tam grubasek ma zamiar wyeksportować zabawkę. Takich dylematów starczyłoby zresztą na kilka kolejnych części. Po seansie, echem odbijają się pytania, zadawane w tym cyklu najczęściej: co czyni zabawki (a więc nas, bo są to zabawki uczłowieczone) wyjątkowymi i dlaczego muszą o tę wyjątkowość walczyć?  John Lasseter (świetne, choć niedocenione ""Auta"") zapoznał się z niepisanym kodeksem sequeli (więcej, szybciej, głośniej) i podszedł do jego dyrektyw z twórczym entuzjazmem. Zabawki opuszczają niewielki pokój swojego właściciela, Andy’ego i ruszają ""w wielki świat"". Akcja gna więc jak szalona, a postaci przesypują się przez ekran w ilościach hurtowych, nakręcając karuzelę gagów. Bywa jednak, że obserwujemy coś na kształt stopklatki z tej szaleńczej jazdy. Autorzy znajdują czas na charakterystykę bohaterów, bezinwazyjnie wtłaczają w ich plastikowe główki kolejne morały. Podsumowaniem ich elegancji, klasy i stylistycznej wirtuozerii jest pojedynczy cytat z ""Gwiezdnych wojen"" (a konkretniej z ""Imperium kontratakuje""). Jedenaście lat temu była to scena prorocza, zapowiadająca sukces wiadomej poetyki. Dzisiaj uzmysławia, że dobra animacja poradzi sobie bez asekuranckiego puszczania oczka do widza.     "
Diabeł morski (1961),6,"Radziecka produkcja science fiction z 1962 roku to pięknie naiwna opowieść o nieszczęśliwej miłości młodego Romea do ubogiej i dobrodusznej Sierotki Marysi. Motywy SF dodają filmowi uroku, który w połączeniu ze wzniosłymi scenami między kochankami i poetyckimi zdjęciami tworzą z niego romantyczną bajkę o niespotykanej dziś wrażliwości wyrazu.  Tytułowym bohaterem jest Ichtiandr, syn naukowca-marzyciela. Kiedy chłopiec był mały, kochający ojciec, chcąc uratować go przed śmiercią, przeszczepił mu płuca rekina i tym samym skazał na życie w morskich głębinach. Ta eksperymentalna operacja natchnęła doktora, by stworzyć podwodną republikę ludzi szczęśliwych, czyli państwo idealne. Przez całe życie wbijał więc chłopcu do głowy, że da on początek nowej niezwykłej rasie. Kiedy dorosły już chłopak zakochuje się w Gutierze, pięknej córce rybaka, udręczonej przez swojego pozbawionego skrupułów narzeczonego, utopijna wizja doktora Salvatorego okazuje się powodem tragedii.  Wiele lat temu ""Diabeł morski"" tą romantyczną historią podbił widownię na całym świecie. Ale, jak się okazało, to nie fabuła uratowała go przed zapomnieniem. Tendencyjny układ wydarzeń i archetypowe postaci – dziś jednak płaskie i papierowe – nie zachwycają już z taką siłą. Ich prostota czy wręcz banalność czasem wywołują śmiech, a czasem słodkie rozrzewnienie. W połączeniu z romantyczną czułostkowością sprawiają, że o ""Diable morskim"" nie można mówić inaczej niż z pobłażliwością i tkliwością podobną do głaskania kulawego kundla. Nie tylko w fabularnej naiwności tkwi jednak urok tej radzieckiej produkcji. Równie czarująca jest jego oprawa wizualna.  Scenografia podwodnego świata, w którym Ichtiandr spędza większość swojego dnia, przypomina konstrukcje ze szkolnych przedstawień teatralnych. Podobnie pomysł na ubranie głównego bohatera w srebrny kombinezon mieniący się jak rybie łuski jest równie oryginalny, co tandetny. ""Diabeł morski"" stoi na granicy kiczu i trudno powiedzieć, czy to wciąż ciekawe czy może już żenujące. Ma jednak kilka mocnych momentów, które ratują go przed śmiesznością. Najbardziej przekonująco pokazany został motyw ojcowskiej miłości, zarówno rozmowy Salvatorego z Ichtiandorem, jak i rybaka z Gutierą są najszlachetniejszymi scenami w całym filmie. Nie można mu odmówić także świetnych, klimatycznych kompozycji Andreia Petrova oraz klasy, o którą trudno we współczesnych produkcjach.  Krótko mówiąc: ""Diabeł morski"" to urokliwa ramotka, którą ogląda się z niewymuszoną przyjemnością, jak bajkę z dzieciństwa, do której wraca się z sentymentu.  "
Starcie tytanów (2010),7,"Jeśli film mi się podobał, to znaczy, że jest dobry. Jeśli film jest dobry, to znaczy, że musi się podobać. Powyższe twierdzenia przez większość odwiedzających kina traktowane są jak aksjomat, prawda absolutna niewymagająca jakiejkolwiek weryfikacji. Na szczęście filmy takie jak ""Starcie Tytanów"" demaskują ich fałsz i w pełnej krasie ukazują piękno kina jako Tajemnicy, w której koegzystować mogą sprzeczności. Każdy obraz możemy oceniać na poziomie intelektualnym, na poziomie warsztatu i na irracjonalnym poziomie emocjonalnym. Tylko z rzadka oceny te pokrywają się ze sobą, w większości przypadków istnieje mniejszy lub większy rozdźwięk między nimi. Tak jest właśnie w przypadku obrazu Louisa Leterriera.  Na poziomie intelektualnym i warsztatowym ""Starcie Tytanów"" trudno jest obronić. Scenariusz przypomina zapis rozgrywki toczonej w ramach jakiegoś mitologicznego LARP-a. Bohaterowie wypowiadają nic nieznaczące komunały, potem przemieszczają się z punktu A do punktu B, C, D, a na każdym etapie wykonują jakąś misję, głównie związaną z walką. Większość postaci określić można jednym, dwoma przymiotnikami, a ich wewnętrzne motywacje są równie proste co matematyczne zadania pierwszoklasisty. Manieryzmy Leterriera, ""posuwiste"" zdjęcia w szerokich planach, slow-motion i opieranie się na nie do końca kontrolowanym chaosie w scenach bitewnych również nie pomagają.  Czytając powyższe zarzuty, można wysnuć wnioski, że film uważam za zły i z trudem wysiedziałem do końca seansu. Nic bardziej mylnego! Z pokazu wyszedłem zachwycony. Całkiem dobrze bawiłem się, oglądając kolejne przygody Perseusza i jego towarzyszy. Zasługa w tym poziomu trzeciego – emocjonalnego. ""Starcie Tytanów"" przywodzi na myśl klasyczne obrazy inspirowane mitologią i historią starożytną. I nie mówię tutaj o oryginalnym ""Zmierzchu tytanów"", ale raczej o produkcjach włoskich, tzw. ""pepla"", których gwiazdą był Steve Reeves (np. ""Herkules""). Nawet efekty specjalne przypominają tamte produkcje. W scenie walki ze skorpionami można odnieść wrażenie, że nie są to stwory wygenerowane komputerowo, lecz plastikowe modele, jakie wykorzystywano 40 lat temu.  Leterrier nie sili się na artystyczne ambicje, po prostu chce dostarczyć widzom rozrywki. Jego film charakteryzuje się energią i tym rodzajem głupoty, który zamiast irytować, jest naprawdę zabawny. Reżyser uniknął przy tym popadnięcia w autoparodię, co nie było sprawą łatwą, zwłaszcza kiedy wspomni się postaci Hadesa i Zeusa.  ""Starcie Tytanów"" widziałem w wersji 2D, zatem nie mogę wypowiadać się na temat konwersji. Jest w filmie kilka scen, które w 3D na pewno mogłyby wyglądać imponująco. Jednak wersji dwuwymiarowej tak naprawdę niczego nie brakuje, zatem z czystym sumieniem mogę Wam ją polecić. Jeśli szukacie rozrywki bez ""dodatków"", to ""Starcie Tytanów"" powinno w stu procentach spełnić Wasze oczekiwania. "
Notorious (2009),4,"""Co robisz, gdy twoja suka jest nieszczera? Spuszczasz szmatę ze smyczy i szukasz sobie nowej, joł! Potrzebuję nowej suki (chór: nowej suki!). Nowej suki w moim życiu"" – to tylko jedna z refleksji, którymi Christopher Wallace (vel Notorious B.I.G) podzielił się z potomnością. Po śmierci ochrzczono go królem hip-hopu, zbawcą Wschodniego Wybrzeża, przewodnikiem zagubionych dziatek i czarnym Chrystusem z EnŁajSi. Jego filmowa biografia nie odpowiada jednak na pytanie, dlaczego. Jako niepodniecony muzyką uciskanych, białas ze Szczecin City, nie potrafię wyczytać tego z gwiazd. Przydałaby się jakaś pomoc ze strony scenarzysty i reżysera.            Film zaczyna się z przytupem. Spasiony Biggie siedzi w zadymionym wozie, gdy dosięgają go kule zamachowców. Akcja wędruje wstecz, a my wpadamy w sam środek nastoletniego życia Christophera. Psy w mundurach, suki bez kagańca, crack pod łóżkiem – Brooklyn jak malowany. Potem na scenie pojawia się niejaki Sean Combs (vel Puff ""nikt-już-nie-wie-jak-naprawdę-brzmi-moja-ksywka"" Daddy). Otwiera usta, a tam już czeka homunkulus z anielskiej materii i zaczyna swoją mowę. Sążniste frazy o dobru, prawdzie, byciu szczerym czarnuchem i zmienianiu świata wwiercają się bohaterowi w czaszkę. W tym momencie kończy się kino (więc i próby odbrązowienia Notoriousa), a zaczyna pompatyczna laudacja.  Combs produkował obraz Tillmana Juniora, toteż jego kształt nie może dziwić. Wallace jest tu zagubionym chłopcem, ewangelistą brutalnej prawdy o życiu na dzielni i rozdartym kochankiem. Słowem, każdym tylko nie artystą porywającym za sobą tysiące ludzi. Miłuje dziką Lil Kim (""pierdol się, ty pierdolona suko! – zaśpiewa do niej w przypływie pasji w piosence ""Another""), żeni się z piękną Faith Evans. Obydwie zdradza na potęgę, ale będzie mu wybaczone, bo to wszystko w imię sztuki (w końcu, jak udowadnia jedna ze scen, silikon to dla Biggiego płynne natchnienie, a cycate muzy jak nikt inny potrafią zaktywizować jego strapiony umysł). Najciekawszy wątek znajomości z Tupakiem Shakurem zostaje sprowadzony do kilku kadłubkowych scen. Historia płynie wydrążonym korytem hollywoodzkiego kina biograficznego i grzęźnie na tych samych mieliznach. Odmierzone w aptekarskich proporcjach wzloty i upadki mają nas doprowadzić do smutnego finału, w którym uronimy łzę za Wielkiego Nieodżałowanego. Na mojej twarzy łza się nie pojawiła. Albo chłopaki naprawdę nie płaczą, albo dilerzy celuloidowych czarów sprzedają nam trefny towar.  Dodatków jest więcej niż foczek w oceanarium. Na płycie DVD reportaże z planu, multum komentarzy, sceny niewykorzystane. Jest w czym wybierać, chociaż najlepszym wyborem wydaje się spacer, przebieżka po parku lub kolacja przy świecach. Albo nawet bez świec.   "
"Co nas kręci, co nas podnieca (2009)",9,"Po ostatnich wyczynach ""mistrzów kina"" (Polański z ""Autorem widmo"" i Wenders ze ""Spotkaniem w Palermo"") z duszą na ramieniu podchodziłem do nowego filmu Woody'ego Allena ""Co nas kręci, co nas podnieca"". Wszystko jednak wskazuje na to, że reżyser swój kryzys twórczy przeszedł parę lat temu (""Scoop"", ""Sen Kasandry"") i teraz powraca do formy. Już ""Vicky Cristina Barcelona"" okazało się dziełem ze wszech miar interesującym, a wraz z ""Co nas kręci, co nas podnieca"" Allen wspiął się na wyżyny twórczego geniuszu, na jakich nie przebywał od początku stulecia!  Woody Allen znalazł w tym filmie godnego dla siebie następcę w osobie Larry'ego Davida. Boris Yellnikoff to wręcz archetypiczna postać allenowskiego kina: hipochondryk, neurotyk, obdarzony nieprzeciętną inteligencją aspołeczny typ, który w teorii powinien budzić antypatię, a przy bliższym przyjrzeniu się okazuje się sympatyczną, ekscentryczną ""drama queen"". Oczami Borisa poznajemy świat, w którym jest tylko jedna pewna rzecz – śmierć, cała reszta pozostaje w ciągłej fluktuacji. Głupcem jest ten, kto próbuje z tym faktem walczyć. O wiele lepiej jest po prostu płynąć z prądem. Pojawia się młoda dziewczyna, a wraz z nią uczucie? Podąż za nim. Pojawia się jeden facet, potem drugi – wejdź do trójkąta. Kończy się związek? Zaakceptuj to, następny partner jest już tuż obok. Oczywiście, jak to zwykle u Allena bywa, łatwiej jest coś powiedzieć, niż zrobić, co też staje się główną osią kolejnych przezabawnych sekwencji.  ""Co nas kręci, co nas podnieca"" to fantastyczna zabawa rozpisana na kilka barwnych postaci okraszona całą masą ostrych, ironicznych i niezwykle trafnych dialogów. Boris w wykonaniu Davida jest oczywiście klasą samą dla siebie, ale warto zachwycić się też Patricią Clarkson i Evan Rachel Wood. Obie panie mają już na swoim koncie kilka interesujących ról, co nie zmienia faktu, że w tym filmie lśnią blaskiem niespotykanej jasności. Sam Allen zaś, który przez lata był uważany za mistrza ciętych ripost, tu przypomina nam o swej renomie. Kilka tekstów prawie na pewno przejdzie do kanonu i będzie równie chętnie przytaczanych, co cytaty z jego starszych produkcji.  Swoim najnowszym filmem Woody Allen cofa się niejako w przeszłość. ""Co nas kręci, co nas podnieca"" zarówno w wykonaniu, jak i poruszanych tematach przywodzi na myśl jego filmy z lat 60. i 70. Zamiast jednak być sentymentalną podróżą staruszka, jest to raczej szalona eskapada przeżywającego trzecią młodość artysty. Nie pozostaje mi nic innego, jak życzyć jemu i nam, widzom, aby ta młodość trwała jak najdłużej. Bo Allena w szczytowej formie nigdy dosyć.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Nocna randka (2010),7,"Amerykański psycholog Robert Sternberg wyróżnia pięć etapów związków partnerskich: zakochanie, romantyczne początki, związek kompletny, przyjacielski i pusty. Bohaterowie komedii ""Nocna randka"" znajdują się gdzieś pomiędzy trzecim a czwartym stadium. Uniesienia miłosne odpłynęły w siną dal, zostawiając za sobą dwójkę dzieci, domek na przedmieściach New Jersey i samochód. Phil (Carell) i Clara (Fey) nie oczekują już od siebie za wiele. Wspólne wyjścia do znajomych, kino, kolacja, czasem szybki seks przed snem – oto wyznaczniki ich popadającego w rutynę małżeństwa. Oczywiście mogliby pójść za przykładem swych radykalnych przyjaciół i wziąć rozwód, ale czy warto byłoby zaprzepaścić tyle wspólnie spędzonych lat?  ""Nocna randka"" nie jest jednak deserową wersją ""Drogi do szczęścia"", lecz komedią sensacyjną zaludnioną przez skorumpowanych policjantów, mafiozów oraz owładniętych manią seksualną oficjeli. Podczas próby spędzenia miłego wieczoru w modnej restauracji na Manhattanie, Phil i Clara wplątują się przypadkowo w intrygę rodem z czarnego kryminału. Komizm zasadza się na oglądaniu szaraków zmuszonych do wykonywania zadań godnych Jamesa Bonda. W najlepszej w całym filmie sekwencji pościgu samochodowego bohaterowie uciekają przed policją ""przyklejonymi"" do siebie dwoma samochodami.  Największą zaletą filmu Shawna Levy'ego jest znakomite aktorstwo odtwórców głównych ról. Steve Carell i Tina Fey nie są ani piękni, ani efektowni – on przyzwyczaił widzów do wcielania się w poczciwych przeciętniaków (""40-letni prawiczek"", ""Ja cię kocham, a ty z nim""), z kolei ona specjalizuje się w kreacjach inteligentnych, choć sfrustrowanych kobiet pracujących (""Rockefeller Plaza 30""). Jako para próbująca ożywić swoje relacje są jednocześnie autentyczni i zabawni. Sympatyzuje się z nimi od pierwszej minuty.  Choć nie jestem docelowym odbiorcą ""Nocnej randki"", doceniam starania twórców szukających recepty na uzdrowienie związku. Co prawda, niektóre proponowane przez nich sposoby nie wydają się szczególnie oryginalne (ubierz żonę w seksowny trykot uwypuklający jej piersi), zaś innych nie należałoby uskuteczniać (zadrzyj z gangsterami). W dodatku większości par, które obejrzą film, nie będzie dane przeżyć tak szalonych i ekscytujących przygód jak jego bohaterom. A jednak, bezpretensjonalne dziełko Levy'ego zachęca skutecznie do wzmożonej aktywności w relacjach damsko-męskich. Idąc za przykładem Phila i Clary, można okazywać sobie czułość w niedwuznacznej pozycji na trawniku. Sąsiedzi będą pewnie zgorszeni, ale czego się nie robi dla drugiej połowy?"
Rewers (2009),7,"Trzy kobiety w różnym wieku w jednym stoją domu. Najmłodsza z nich, Sabinka (Agata Buzek),  dobija do trzydziestki i wciąż nie ma męża. Mama z babcią próbują więc za wszelką cenę znaleźć jej przystojnego kawalera. Czasy są jednak ciężkie – najbardziej wartościowi mężczyźni zginęli podczas wojny. Ci, którzy przeżyli, okazują się albo zwichnięci psychicznie, albo skretyniali. Gdy panie zaczynają tracić nadzieję, że Sabince uda się wreszcie zmienić stan cywilny, niespodziewanie pojawia się samiec idealny. Ma na imię Bronisław (Marcin Dorociński), chodzi w płaszczu z postawionym kołnierzem, bije się jak zawodowiec, a całuje jak amant kina. Uszczęśliwiona Sabina nie ma jednak pojęcia, że jej kochanek skrywa pewną tajemnicę.  Nietrudno się domyślić, co to za sekret, skoro akcja ""Rewersu"" rozgrywa się w latach 50. ubiegłego wieku. Słońce narodów świeci na razie pełnym blaskiem, a jego mordercze promyczki padają na twarze kolejnych osób posądzanych o kontrrewolucyjną działalność. Reżyser Borys Lankosz nie nakręcił jednak wstrząsającego dramatu politycznego, lecz inteligentną czarną komedię, która z jednej strony nie każe traktować siebie zbyt serio, a z drugiej próbuje przekazać ciekawą refleksję dotyczącą przeszłości Polski.  Tytułowy rewers można odczytywać na kilka sposobów. Wielu recenzentów zwróciło już uwagę, że Lankosz polemizuje z uskutecznianą u nas od lat tradycją, by historię przedstawiać na ekranie wyłącznie w martyrologicznym tonie (cóż, poczucie humoru nigdy nie było mocną stroną polskich reżyserów). Dużo ciekawsze w ""Rewersie"" wydaje mi się jednak spojrzenie na dwoistość damskiej natury.  Sabinka zachowuje się przez większość filmu jak łaknąca czułości pensjonarka, ale, kiedy trzeba, umie dać odpór włochatym łapom męskiego potwora. W polskim kinie, które nigdy nie cierpiało na nadmiar pełnokrwistych bohaterek, pojawiły się kobiety potrafiące same o siebie zadbać. Trzymają się razem, wierzą w moc domowego ogniska i koniec końców dobrze na tym wychodzą.  ""Rewers"" ma parę mistrzowskich momentów (wizyta księgowego, pierwsze pojawienie się Bronisława), ale nie jest aż tak wybitnym dziełem, jak chcieliby niektórzy. Po fabularnej przewrotce w środku filmu napięcie, zamiast rosnąć z minuty na minutę, gwałtownie maleje. Stalinowska groza, która powinna czaić się pod drzwiami mieszkania Sabinki, nie daje o sobie znać. A skoro tak, to nie ma co się denerwować o losy sympatycznych postaci.  Nie bardzo wyszedł też Lankoszowi pomysł, by wprowadzić do filmu współczesny wątek. Miał on  niby zgrabnie spuentować film, ale ostatecznie osłabił tylko dramaturgię czarno-białej, ""historycznej"" partii filmu. No i ta charakteryzacja... Z kilogramem plasteliny na twarzy Agata Buzek nie wygląda jak sędziwa pani, lecz młoda kobieta próbująca wcielić się w staruszkę.  Niemniej, trzeba przyznać, że gdy aktorka nie ma na sobie makijażu, gra znakomicie.  Wydanie DVD nie powinno zawieść fanów kina domowego. Dźwięk i obraz są jak żyleta, a do tego w dziale dodatków można znaleźć parę interesujących materiałów, m.in. ""making of"", reportaż z planu oraz teledysk z muzyką Włodka Pawlika.  "
Gdzie jest Nancy? (2008),2,"""Gdzie jest Nancy?"" spokojnie można włączyć jako materiał instruktażowy na kursie ""Jak nie kręcić filmów"". Ta przygnębiająca i nudna przypowieść o ludzkiej psychice jest nieustającą torturą dla widza na tyle głupiego bądź upartego, by nie skorzystać z przycisku ""stop"" na pilocie. Aby ponura opowieść miała sens, musi zostać spełniony jeden z dwóch warunków: 1) twórca ma coś do powiedzenia 2) twórca szykuje na zakończenie zaskakujący zwrot akcji. Johan Renck, reżyser filmu, oferuje jedynie 97 minut bełkotu i chaosu.  Akcja ""Gdzie jest Nancy?"" rozgrywa się na kilku płaszczyznach czasowych, odsłaniając przed nami brzydką prawdę o związku Alberta i Nancy. Pierwszą z nich jest historia Alberta, który odkrywa, że Nancy go porzuciła. Druga przybliża nam małżeńskie życie Alberta i Nancy. Trzecia odsłania przed nami tajemnice tego, co robiła Nancy po odejściu od Alberta. Z tej układanki wyłania się obraz kobiety cierpiącej, o mocno spaczonej psychice, która negatywną uwagę nauczyła się utożsamiać z miłością. Ból, upokorzenie, przemoc są dla niej niezbędne do życia. Jedyne, czego znieść nie może, to obojętność, a właśnie to dostaje od Alberta. Dlatego też coraz bardziej się od niego odsuwa, znajdując w sieci alternatywę, a w końcu rozwiązanie dla swoich problemów.  Zazdroszczę tym wszystkim, którzy oglądając ""Gdzie jest Nancy?"" nie odkryli zakończenia po 10 minutach projekcji, gdyż tylko oni mają szansę nie zanudzić się na śmierć. Renck udowodnił, że mając dobrych aktorów i tak nie wie co z nimi zrobić. Jego umiejętności prowadzenia narracji są równe zeru. Film nie ma żadnego uzasadnienia. Nie zgłębia psychiki bohaterów, a jedynie ślizga po powierzchni, oferując kilka banałów i frazesów z podręcznika do psychologii dla studentów pierwszego roku. Cały wysiłek twórców skupiony został na przeplataniu ze sobą trzech płaszczyzn narracyjnych. Ale jaki jest tego sens, skoro cała intryga jest przejrzysta i nie ma mowy o jakimkolwiek katharsis czy nagłym przewartościowaniu oceny bohaterów?  W tym wszystkim żal jest tylko aktorów. Widać, że Maria Bello zaufała reżyserowi, pozbyła się wszelkich oporów i oddała roli w całości. Zupełnie niepotrzebnie. Renck jest kompletnie ślepy na jej poświęcenie. To, co go interesuje, to pokazanie aktorki z jak najmniej atrakcyjnej strony. Do tego jednak wystarczy kamera i światło, gra samej Bello ma drugorzędne znaczenie. Jeszcze mniej uwagi poświęca reżyser jej partnerom. Jason Patric jest postacią kompletnie bez wyrazu, a Rufus Sewell zapamiętany zostanie jedynie przez fakt stosowania nietypowego dla niego akcentu.  ""Gdzie jest Nancy?"" okazało się całkowitą stratą czasu. Podobnie jest też z wydaniem DVD. Brak dodatków to norma na naszym rynku, więc tu akurat nie ma zaskoczenia. Film jednak ma dwukanałową ścieżkę dźwiękową, co przy nowszych produkcjach jest już raczej rzeczą niespotykaną. Małą pociechą jest tu fakt, że podobnie nieatrakcyjnie wygląda i wydanie amerykańskie.  "
"Lesbian Vampire Killers, czyli noc krwawej żądzy (2009)",7,"Bez problemów mogę wyobrazić sobie, jak po seansie ""Lesbian Vampire Killers"" większość widzów i recenzentów miesza film z błotem. Zapewne zarzucą mu wątpliwej jakości humor, aktorstwo niskich lotów i prymitywny scenariusz z jedynie zarysem fabuły. I trudno się z tym spierać, skoro to wszystko prawda. A jednak ja nie zamierzam krytykować twórców filmu. Wręcz przeciwnie, będę im bił brawo, bo dla niewielkiego grona odbiorców, do którego na szczęście sam się zaliczam, będzie to mimo wszystko przednia zabawa.  Tak, ""Lesbian Vampire Killers"" ma głupiutki scenariusz. Ale taki właśnie miał być: prosty, z przymrużeniem oka traktujący gatunkowe stereotypy. Mamy więc watahę lesbijskich krwiopijczyń, które szykują się do wskrzeszenia swojej królowej. Mamy fajtłapowatego potomka pogromcy wampirzycy, który wraz ze swoim przyjacielem erotomanem przypadkowo powraca na ziemie przodków oraz grupę studentek, które niby prowadzą badania w terenie, a w rzeczywistości bawią się i ćpają. Wszystkie elementy opowieści znamy z innych filmów, tu jednak zostały wykorzystane w zupełnie inny sposób, jako pretekst do żartów.  Co do zarzutu o nieśmieszność dowcipów, to wszystko zależy od poczucia humoru. Ci, którzy lubią campową stylistykę i niewybredne żarty, ""Lesbian Vampire Killers"" na pewno przypadnie do gustu. Sposób eliminacji wampirzyc, miecz Dildo i kilka nie do końca przetłumaczalnych gier słownych to tylko niektóre z atutów obrazu. Do tego odtwórcy głównych ról doskonale ""czują bluesa"" i potrafią wygłupiać się na poważnie.  ""Lesbian Vampire Killers"" można postawić w jednym rzędzie z takimi produkcjami jak ""Zombie Strippers"". Zdaję sobie sprawę, że grono amatorów tego rodzaju filmów nie jest zbyt dużo, i być może wcale nie powinno być. Film zrealizowany został z myślą o niszowym rynku, o odświeżeniu kultowych zabaw gatunkiem, które zawsze były swego rodzaju ""inside jokes"". Dlatego też nie mogę go polecić szerszej publiczności. Jeśli jednak od czasu do czasu szukacie w kinie czegoś innego, egzotycznego, nietypowego, wtedy ""Lesbian Vampire Killers"" może okazać się produkcją w sam raz dla was.  Polskie wydanie DVD to typowy produkt dystrybutora. Otrzymujemy zatem film kinowy w wersji przystosowanej do telewizorów 16:9. W dodatkach mamy zwiastun kinowy i notki biograficzne. Zabrakło jednak kilku elementów obecnych w wydaniu brytyjskim. Warto jednak pamiętać, że pod tym względem również amerykańskie wydanie nie ma zbyt wiele do zaoferowania (a ma gorszą od polskiego wydania okładkę). "
Strasznie szczęśliwi (2008),6,"A może ci się spodoba i zechcesz zostać na stałe? – sugeruje nieśmiało pan komisarz, instruując  głównego bohatera na temat jego nowych obowiązkach. Robert (Jakob Cedergren) pracował w kopenhaskiej policji, ale narozrabiał. Teraz, za karę, musi strzec porządku w małym miasteczku na południu Danii. Na pierwszy rzut oka trudno o spokojniejsze miejsce – przejazd samochodu przez opustoszałe ulice można tu uznać za wydarzenie dnia. Mieszkańcy siedzą potulnie w domach lub piją piwko w okolicznym barze. Nuda.  A jednak pod płaszczykiem prowincjonalnej sielskości dzieją się rzeczy straszne. Mężowie katują żony, przyjezdni są usuwani w brutalny sposób, zaś aptekarz sprzedaje na receptę narkotyki, którymi chętnie znieczulają się miejscowi. Wszelkie dowody zbrodni i występku skrywa okoliczne bagno – wystarczy zanurzyć w nim choćby czubek kalosza, by po chwili poczuć dotknięcie Zła. Jak łatwo się domyślić, noszący w sobie mroczną tajemnicę Robert będzie niezwykle podatny na unoszące się w miasteczku fluidy.  Nagrodzeni w 2008 roku na festiwalu w Karlowych Warach ""Strasznie szczęśliwi"" są mariażem smoliście czarnej komedii i thrillera. Twórcy pozwalają sobie na wycieczki w stronę surrealistycznej twórczości Davida Lyncha, dodając od siebie charakterystyczny skandynawski chłód.  Niełatwo jest się przebić przez lodową skorupę broniącą dostępu do wejścia w głąb psychiki bohaterów. Ich twarze przypominają wykute z granitu maski, na których z trudem można dostrzec ślady jakichkolwiek emocji. Film ogląda się więc na zimno, co sporej ilości widzów może nie przypaść do gustu. Jeśli chodzi o mnie, doceniam odświeżające właściwości takich błotnych kąpieli. Mam też dobrą radę dla co poniektórych:  zamiast zachodzić w głowę, kto tu kogo prześladuje i z jakiego powodu, lepiej jest poddać się ekranowej atmosferze – dziwnej mieszance psychotropowego otępienia z podskórnym napięciem. Być może tak właśnie będzie wyglądał świat za kilkadziesiąt lat, gdy wszyscy zaczniemy regularnie sięgać po pigułki szczęścia.  Aż strach się bać!  Polski dystrybutor filmu postanowił nie rozpieszczać widzów przy okazji wydania DVD. Dźwięk został zakodowany w formacie Dolby Digital 5.1, zaś obraz – 16:9. Gorzej, że na płycie wśród materiałów dodatkowych można znaleźć wyłącznie dwa zwiastuny. "
Zabójcze ciało (2009),8,"Film Karyn Kusamy jest dobry. Zaskakująco dobry. Jeśli spojrzeć, z jakich składników przyrządzono ten fabularny bigos, trudno o większy komplement. Oto słodka jak guma balonowa, nastoletnia królowa balu z włosami w kolorze hebanu, zamienia się w krwiożerczego demona i zaczyna pożerać kolegów ze szkolnej ławy. Cięcie. Oto jej koleżanka w kuloodpornych denkach i rozciągniętym swetrze zaczyna snuć ich wspólną historię zza murów szpitala psychiatrycznego. Cięcie. Oto zła do szpiku kości, indie rockowa grupa czci Szatana, licząc, że Rogaty rozkręci ich muzyczną karierę w zamian za ofiarę z dziewicy. A to wszystko unurzane w klimacie ""dziewczyńskiego"" kina inicjacyjnego i obleczone ""wampiryczną"" metaforą dojrzewania.  Amerykańscy recenzenci, na których film wrażenia nie zrobił, podkreślali, że to nieudana próba reanimacji młodzieżowych horrorów z lat osiemdziesiątych w typie kinowej ""Buffy"". To chyba opinia nieco na wyrost – ""Zabójcze ciało"" wyraźnie i świadomie pokazuje ograniczoną pojemność takiej konwencji. Na poletku amerykańskiego kina jest tworem całkowicie oryginalnym i jest raczej pewne (nie tylko z powodu kasowej porażki), że nie znajdzie naśladowców. Teoretycznie nie realizuje gatunkowych dyrektyw. Jako horror nie straszy, a jako komedia umiarkowanie śmieszy. Odmierzone w dziwacznych proporcjach składniki obydwu konwencji wpływają na siebie deprymująco. Jednak w zagadkowy sposób, powstaje z tego nowa jakość. Spora w tym zasługa dialogów Diablo Cody – jeśli coś stanowi stylistyczną ramę filmu, to właśnie one. Napisane z polotem, ironiczne, ułożone w kapitalne, rytmiczne frazy.    Sednem utworu jest rola Megan Fox. Występ wymagał od niej autoironii, umiejętności gry w przynajmniej dwóch tonacjach emocjonalnych i oczywiście zabójczego ciała. Misja wykonana. Fox wygląda tu wspaniale, a w scenach słownej szermierki jest nie mniej przekonująca niż partnerująca jej Seyfried. Dla tytułowej Jennifer pożeranie kolejnych mężczyzn odbywa się w zastępstwie seksu. Z jej losów płynie prosty morał: tylko modliszkowaty charakter daje władzę nad mężczyzną, a tylko władza nad mężczyzną może być dla modliszki spełnieniem. Kwestia, czy się z tym zgadzamy, czy nie, jest tak naprawdę drugorzędna. Przyznacie jednak, że to niegłupie pytanie, jak na film o morderczej cheerleaderce.  Na płycie dwie wersje filmu, normalna i rozszerzona (dłuższa o pięć minut i wzbogacona o raczej kosmetyczne poprawki), sceny niewykorzystane oraz seria gagów z planu. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Mistyfikacja (2010),3,"Witkacy lubił ponoć kino, ale zżymał się, gdy ktoś nazywał je sztuką. W jego mniemaniu film, w przeciwieństwie do literatury czy malarstwa, nie miał mocy wyzwalania w odbiorcy doznań metafizycznych. Kto wie, gdyby artysta-skandalista nie zdecydował się w przyspieszonym tempie opuścić ziemskiego padołu, być może obejrzałby dzieła Tarkowskiego lub Bergmana i zweryfikował swoją opinię. Po ""Mistyfikacji"" zdania raczej by nie zmienił – jedyne doznania, jakie oferuje ten film, to nuda i zawód. Niestety.  Wyjściowy pomysł był znakomity – pokazać, co by było, gdyby Witkiewicz nie popełnił samobójstwa w 1939 roku, lecz ukrył się w mieszkaniu swojej metresy i tam spędził następne trzy dekady. Reżyser Jacek Koprowicz (autor pamiętnego horroru ""Medium"") miał mocne argumenty na potwierdzenie swojej tezy. Po pierwsze, towarzysząca Witkacemu w ostatnich chwilach Czesława Oknińska (w filmie gra ją Ewa Błaszczyk) nie widziała momentu jego śmierci. Po drugie, dokonana w 1994 roku ekshumacja wykazała, iż rzekome zwłoki pisarza w rzeczywistości należały do przypadkowej osoby. Witkacy jak Elvis – wiecznie żywy?  Koprowicz uczynił centralną postacią ""Mistyfikacji"" magistranta Łazowskiego (bezbarwny Maciej Stuhr), wyrzuconego z uczelni po wydarzeniach marcowych w 1968 roku. Osobnik ów – nota bene znawca twórczości Witkiewicza – ponieważ nie mógł znaleźć normalnej pracy, zdecydował się zostać ubekiem. W trakcie inwigilowania pewnego biskupa bohater spotyka na swojej drodze jedną z licznych byłych kochanek twórcy ""Szewców"", pannę Zuzę (Karolina Gruszka). Ta pokazuje mu pocztówki, które otrzymała w przeszłości od Witkacego. Znajdujące się na nich daty wskazują na to, że wysłano je kilkanaście lat po rzekomej śmierci nadawcy. Analiza grafologiczna nie pozostawia wątpliwości, czyja ręka zaadresowała kartki. Łazowski rozpoczyna prywatne śledztwo, lecz jego finał okazuje się wysoce niesatysfakcjonujący. PRL-owski Witkacy jest nikim więcej jak otyłym, obleśnym kabotynem marzącym o młodych panienkach, które inspirowałyby go do tworzenia nowych ""dzieł sztuki"". Na to nie zgadza się jednak Oknińska, pragnąca mieć zakopiańskiego artystę wyłącznie dla siebie. Psychologiczny kickboxing owej pary sprowadza się w filmie do bezpodstawnego odgrażania się oraz obrzucania wyzwiskami.  O ile dawno niewidziana na ekranie Błaszczyk jako suka ze skłonnościami do histerii wypada rewelacyjnie, o tyle Jerzy Stuhr w roli Witkiewicza zachowuje się przed kamerą, jakby występował w krakowskim kabareciku.  Pozwala mu na to reżyser, niemający pojęcia, od której strony ugryźć intrygujący temat. Chyba nie tylko ja spodziewałem się znaleźć w ""Mistyfikacji"" dziką perwersję, tak charakterystyczną dla twórczości nienasyconego zakopiańczyka? Jednak poza zabawną sceną w pociągu, gdy Oknińska w stroju zakonnicy zaspokaja Witkacego ustami, w filmie brakuje momentów stymulujących erotycznie lub intelektualnie. A gdzie dekadencja, poszukiwanie Czystej Formy i chęć wymierzenia siarczystego policzka drobnomieszczańskiej moralności? Umieszczając Witkacego w Polsce Ludowej, Koprowicz nie powiedział niczego ciekawego ani o nim, ani o jego sztuce, ani nawet o historii kraju. Grany przez Andrzeja Chyrę oficer służb bezpieczeństwa stwierdza w filmie: Do Witkaca trzeba mieć wątrobę i twardą głowę. Wygląda na to, że reżyser nie spełnia powyższych warunków. "
Wyspa tajemnic (2010),7,"W Ewangelii wg św. Jana możemy przeczytać: I poznacie prawdę, a prawda was wyzwoli. To jedno zdanie jest podstawą wzorcowego postępowania, przynajmniej jeśli chodzi o nasz krąg cywilizacyjny. Dziś jest to prawda (!) uniwersalna odnosząca się nie tylko do aspektu religijnego naszej egzystencji. Rozrywanie zasłon iluzji, docieranie do rzeczywistych przyczyn zachowania i ""przepracowywanie"" problemów leży u podstaw chociażby psychologii i psychiatrii. Specjaliści tych dziedzin twierdzą, że bez konfrontacji z prawdą leczenie jest niemożliwe. Czy ich poglądy są jednak słuszne? Na to pytanie spróbują odpowiedzieć Dennis Lehane, autor książki, i Martin Scorsese, reżyser jej adaptacji.  Jest rok 1954. Do leżącej na uboczu wyspy Shutter Island przybija prom, na pokładzie którego znajduje się agent Teddy Daniels i jego nowy partner Chuck Aule. Wyspa przekształcona została w ośrodek dla psychicznie chorych, w którym trzymani są najniebezpieczniejsi przestępcy, uznani wyrokiem sądu za niepoczytalnych. Agenci Daniels i Aule zostali tu oddelegowani, by rozwikłać tajemnicę zniknięcia jednej z pacjentek, szalonej morderczyni, która – zdawałoby się – rozpłynęła się w powietrzu.  Śledztwo szybko utyka w ślepym zaułku. Jednak Daniels niezbyt się tym przejmuje. Ma bowiem swoje własne problemy. Coraz silniej odczuwa dolegliwości migrenowe. Ma też do załatwienia na wyspie osobistą sprawę, związaną z tragedią z jego przeszłości. Prywatne śledztwo przeradza się w obsesję. Napięcie emocjonalne daje się coraz bardziej we znaki. Pojawiają się omamy i koszmary senne. Daniels zdaje się zatracać poczucie rzeczywistości, a tak naprawdę z każdym krokiem jest bliżej rozwiązania...  ""Wyspa tajemnic"" to trzecia po ""Rzece tajemnic"" i ""Gdzie jesteś Amando?"" adaptacja prozy Lehane'a. I po raz trzeci mamy do czynienia z solidną produkcją. Martin Scorsese znakomicie wyczuł mroczną materię powieści, stworzył sugestywną przypowieść o duszy zranionej ponad miarę. W pełni docenić to można jedynie wtedy, kiedy na film wybierzecie się po uprzednim zapoznaniu się z książką. Ponieważ jednak zwrot akcji ma tu kluczowe znaczenie, osobiście radzę obejrzeć film, nie przeczytawszy powieści.  Film ma nieco przydługi środek. Można odnieść wrażenie, że powtórzenia mają w sposób łopatologiczny wbić widzom do głowy wskazówki dotyczące tego, co naprawdę dzieje się na wyspie. Jest to zapewne wina scenarzystki Laety Kalogridis, która już we wcześniejszych obrazach pokazała, że ma problemy z trzymaniem tempa. Mimo dłużyzn, film naprawdę wciąga, a to za sprawą całej plejady aktorów w drugoplanowych rolach. Nie można też uskarżać się na grę Leonardo DiCaprio. Praca ze Scorsesem najwyraźniej dobrze mu robi, bo jeśli nawet nie wykracza poza swoje emploi, to niemniej wciąż trzyma wysoki poziom. Wielkim atutem jest również wizualna strona filmu. Robert Richardson, dawny stały współpracownik Olivera Stone'a, a ostatnio Quentina Tarantino, ze Scorsesem również pracował już kilkakrotnie. Dzięki temu Richardson bezbłędnie zrozumiał intencje reżysera i potrafił przetłumaczyć ból i emocjonalny chaos na język obrazów.  Dzieło Scorsesego nie ma tej samej siły rażenia, co ""Rzeka tajemnic"" Eastwooda, mimo to jest to naprawdę interesująca propozycja w kinowym repertuarze."
Klopsiki i inne zjawiska pogodowe (2009),8,"Deszcz cheeseburgerów, pałac z pomarańczowej galaretki, góry lodów pistacjowych na podwórzu i steki wystające poza brzegi talerza to przedmioty moich snów od dawien dawna. ""Klopsiki i inne zjawiska pogodowe"" z tonami jedzenia na ekranie urzeczywistniają nie tylko moje fantazje, ale i każdego wiecznie nienasyconego smakosza, który na jedzenie reaguje jak Rocky z ""Drużyny RR"" na szwajcarski ser z dziurami.  Flint Lockwood, główny bohater ""Klopsików"" i sprawca smakowitych opadów atmosferycznych, jest naukowcem samoukiem. Od dziecka marzył, że kiedyś jego wynalazki będą służyły ludzkości, a cały świat w podziękowaniu będzie mu się kłaniał w pas. Marzenia wydają się jednak odległe, bo jego wynalazki to same niewypały, a on postrzegany jest raczej jako godne ulitowania dziwadło. Nawet ojciec Flinta nie jest zachwycony jego cudacznymi konstruktami i o wiele bardziej wolałby, żeby chłopak zmądrzał i w końcu pomógł mu w prowadzeniu sklepu. Pewnego dnia, zupełnym przypadkiem, chłopakowi udaje się objąć kontrolę nad pogodą. Jego maszyna do zamieniania pary wodnej w jedzenie trafia do atmosfery i od teraz  z nieba pada to, co tylko on zapragnie.  Oryginał, na którym Sony oparło fabułę ""Klopsików"", ukazał się w amerykańskich księgarniach ponad trzydzieści lat temu. Aż dziw bierze, że książka Judi Barret musiała czekać tak długo, by ktoś zechciał przenieść ją na duży ekran. ""Klopsiki"" są dowodem, że patrzenie na różnego rodzaju potrawy może być równie przyjemne, co samo ich spożywanie.  Czy jest ktoś, kto nie wzruszy się na widok cyklonu utworzonego ze spaghetti w tłustym sosie bolognese? Nawet jeśli film ogląda się po sutym posiłku, spodoba się choćby ze względu na rasową animację i zabawne postaci. Wysportowany i nieco nadpobudliwy policjant przypomina Tackelberry’ego z ""Akademii policyjnej"",  piękna pogodynka to młodzieńcze wydanie szalonej reporterki Carli Columny (""Słoń Benjamin""), a sam Flint to nikt inny jak trochę bardziej ucywilizowany Dexter (""Laboratorium Dextera"").  I nic nie szkodzi, że za tą manną z nieba kryje się pouczająca lekcja, by nie igrać z naturą i że łakomstwo zawsze kończy się mdłościami. Te umoralniające konkluzje oraz łzawe melodramatyczne sceny nie psują radości z niezobowiązującego seansu i z możliwości zatopienia się w zaspach bekonu, klopsików i wielobarwnych groszków we wszystkich smakach świata.  Do filmu dodano masę materiałów o kulisach powstawania animacji. Najwięcej frajdy daje interaktywna gra dla dzieci, która polega na poprowadzeniu samolotu w taki sposób, żeby nie uderzył w niego gigantyczny klopsik albo kawałek pizzy. Oprócz tego można obejrzeć teledysk do piosenki ""Raining Sunshine"", zobaczyć, jak powstawał, a nawet pobawić się przy niej w karaoke. Niestety wszystkie dodatki dostępne są wyłącznie w języku angielskim. Film można obejrzeć z dubbingiem lub polskimi napisami. Można też wybrać wersję z komentarzem twórców."
Jak wytresować smoka (2010),9,"""Jak wytresować smoka"" jest bardzo nietypową jak na DreamWorks animacją. Począwszy od pamiętnego ""Shreka"" wszystkie produkcje studia opierały się w dużej mierze na grze konwencją i podrzucaniu widzowi kolejnych cytatów z klasyki kina. Na dłuższą metę taka metoda okazała się jednak nieskuteczna artystycznie, czego dowodem są zrealizowane  w ubiegłym roku słabe ""Potwory kontra Obcy"". Ktoś rozsądny doszedł, na szczęście, do wniosku, że trzeba przestać robić sobie jaja z kolejnych gatunków filmowych i wpuścić trochę świeżego powietrza. Wydana w 2003 roku powieść brytyjskiej pisarki Cressidy Cowell  okazała się idealnym materiałem do przerobienia na dziecięcą animację, a zarazem odtrutką na siejący spustoszenie wirus intertekstualności.  Rzecz rozgrywa się na zamieszkanej przez Wikingów wyspie Berk. Dzielni wojownicy mają spory problem – zamiast napadać i łupić inne osady, muszą użerać się ze smokami. Ziejące ogniem stwory regularnie odwiedzają ich wioskę, aby palić domy i porywać zwierzęta hodowlane. Film zaczyna się od kolejnej konfrontacji między śmiertelnymi wrogami. Poznajemy Czkawkę – syna wodza, który wyróżnia się negatywnie na tle  reszty plemienia. Cherlawy tchórz nosi fryzurkę popularną wśród współczesnych emo nastolatków i nie wyraża zainteresowania likwidowaniem bestii.  Zawstydzony wódz każe mu siedzieć w kuźni, gdzie ma przygotowywać broń dla napakowanych autochtonów. Czkawka stara się za wszelką cenę udowodnić ojcu, że nie jest aż taką ciamajdą, ale kolejne próby dowiedzenia waleczności kończą się fatalnie. Sytuacja zmienia się, gdy bohater spotyka na swojej drodze rannego smoka. Ten staje się jego najlepszym przyjacielem oraz przydatnym myśliwcem bojowym strzelającym elektrycznymi kulami.  Film Deana DeBloisa i Chrisa Sandersa  jest dziełem z ducha pacyfistycznym – pokazuje, że wszelka wrogość bierze się zazwyczaj z niezrozumienia. Wystarczy zlikwidować jedną drobną przeszkodę (nie zdradzę, o co chodzi), a wtedy ludzie i smoki będą mogli żyć w pokoju. Strach paraliżuje jednak oba gatunki. Wolą mordować się nawzajem, zamiast wąchać kwiatki lub fruwać w przestworzach i czule do siebie przemawiać. Wódz traktuje pokojowe nastawienie syna jako słabość. W jego mniemaniu mężczyzna musi być mężczyzną, a nie żałosnym mięczakiem niepotrafiącym utrzymać w dłoniach topora. Inteligencja, pomysłowość i wrażliwość mają dla wodza drugorzędne znaczenie. Niekiedy wydają mu się wręcz szkodliwe.  Rozważania nad wzorcami męskości są oczywiście ciekawym zagadnieniem, ale nie dla nich idzie się przecież do kina. ""Jak wytresować smoka"" naładowane jest emocjonującą akcją, zabawnymi dialogami oraz epickimi scenami batalistycznymi. W centrum wydarzeń zawsze pozostaje interesujące duo – chłopiec dorównujący pod względem neurotyczności Woody'emu Allenowi oraz jego skrzydlaty towarzysz z wielkimi, wzruszającymi oczami. Kot w Butach ma od teraz silną konkurencję w dziedzinie uwodzenia wzrokiem. "
The Box. Pułapka (2009),5,"""The Box. Pułapka"" to hołd złożony przez Richarda Kelly'ego science fiction spod znaku pulp fiction. Te tanie opowiastki bardzo często prezentowały wysoki poziom, dotykały spraw uniwersalnych, pobudzały masową wyobraźnię fundamentalnymi pytaniami o ludzką naturę. W świecie, w którym przyzwyczajeni jesteśmy, że SF jest symbolem ogłupiającego widowiska, trudno jest sobie wyobrazić czasy, kiedy science fiction wprowadzało filozofię pod strzechy.  Akcja ""The Box. Pułapka"" ma miejsce w 1976 roku. Wtedy wydawało się, że jest to początek nowej ery w historii ludzkości. Misja Viking zakończyła się sukcesem i Mars zdawał się być w zasięgu naszych możliwości poznawczych. Dziś wiemy, że 1976 rok był nie początkiem, lecz końcem, a ludzkość zamiast podboju przestrzeni kosmicznej, wybrała uroki cyberprzestrzeni. Nic więc dziwnego, że film ma gorzki wydźwięk, choć nie aż tak gorzki, jak literacki pierwowzór - opowiadanie ""Button, Button"" Richarda Mathesona z 1970 roku.  Młode małżeństwo boryka się z problemami finansowymi. Dziwnym zbiegiem okoliczności ich nadzieje na stałe posady i zastrzyk gotówki zostają zmiażdżone. Jednocześnie w ich domu, za sprawą przerażająco zdeformowanego mężczyzny, pojawia się tajemnicze urządzenie będące zwyczajnym sześcianem z przyciskiem na górze. Małżonkowie poinformowani zostają, że jeśli nacisną przycisk, wydarzą się dwie rzeczy: gdzieś, ktoś zginie, a oni otrzymają walizkę z milionem dolarów. Po długich wahaniach bohaterowie naciskają przycisk, nie wierząc, że cokolwiek się wydarzy. Kiedy jednak otrzymują pieniądze, dociera do nich, że przyczynili się do czyjejś śmierci. Co gorsza, odkrywają, że są częścią szerszego eksperymentu i przy prezentacji oferty pominięto kilka kluczowych kwestii. Rozpoczyna się wyścig z czasem, którego stawką może być ich życie.  Kelly sprytnie połączył w jedno wątki oryginalnego opowiadania, opartego na nim odcinka ""Strefy mroku"" i własnych obsesji, by stworzyć przypowieść o ludzkiej chciwości i jej tragicznych konsekwencjach. Niestety, ""The Box. Pułapka"" w swoim hołdzie dla nurtu pulp idzie tak daleko, że wręcz staje się jedną z tanich opowiastek. Intelektualnie stymulujący, estetycznie i warsztatowo pozostawia jednak trochę do życzenia. Nie jest to na szczęście film tak zły jak ""Koniec świata"", spokojnie jednak można byłoby go nieco skrócić i puścić jako jeden z odcinków odświeżonej wersji ""Strefy mroku"". W części środkowej, kiedy najbardziej zarysowany zostaje autorski wpływ Kelly'ego, ""The Box. Pułapka"" staje się chaotyczna i nieco zbyt rozwlekła. Reżyser zupełnie niepotrzebnie próbuje budować piramidę tajemnic, jakby nie ufał literackiemu pierwowzorowi. Na szczęście nie wycofał się z pomysłu realizacji pełnego goryczy, ale jednocześnie bardzo wiarygodnego zakończenia. Tym mocno sobie zapulsował, nie mówiąc już o tym, że choć ludzkość w jego filmie może nie zdoła się uratować, on takim, a nie innym, zakończeniem z całą pewnością ocalił ""The Box. Pułapkę"" przed porażką.  "
Legion (2010),5,"Wśród widzów filmowych funkcjonuje termin ""wstydliwe przyjemności"". Używa się go do określenia filmów, o których wiemy, że są złe, a mimo to oglądanie ich sprawia nam frajdę – frajdę, do której wstyd się przyznać. Takim filmem jest właśnie ""Legion"".  To, że obraz Scotta Stewarta jest słaby, będzie oczywiste dla każdego, kto go obejrzy. Fabuła sprawia wrażenie naszkicowanej w przerwie na lunch i składa się z bardzo prostej intrygi, która i tak przy bliższym przyjrzeniu się nie układa się w logiczną całość. Z kolei konstrukcja bohaterów i nasycone patosem dialogi będą śmieszyć w zupełnie nieodpowiednich momentach  A jednak ""Legion"" ma swój urok, magię, którą wyczują i docenią zapewne tylko fani kina klasy C. Gdy go oglądałem, przypomniały mi się stare dobre czasy VHS-ów i masowo oglądanych tanich horrorów i filmów SF, o których istnieniu przeciętny widz nie ma pojęcia. Podobnie jak tamte produkcje, tak i ""Legion"" braki warsztatowe nadrabia czymś bezcennym: autentyczną filmową pasją, którą pokazuje choćby Paul Bettany. Widać, że jest świadomy słabości dialogów, ale nie sposób nie zauważyć też, jak dobrze bawi się, grając upadłego archanioła i wypowiadając ""macho-kwestie"" a la Schwarzenegger z początku swojej kariery. Podobnie Lucas Black, Dennis Quaid i cała reszta, grając całkiem poważnie pozostaje wyluzowana, co udziela się widowni (oczywiście tylko tej, która zna i akceptuje konwencję takiego kina).  Jest jednak pewien aspekt ""Legionu"", który sprawia, że jest to film absolutnie fascynujący. To jego całkowicie heretycka wymowa ubrana w szaty wigilijnej opowieści o narodzinach Zbawiciela. Współczesna Maria nazywa się Charlie i jest kobietą, o której z całą pewnością nie można powiedzieć, że jest ""niepokalana"". Jej nienarodzone dziecko to owoc przypadkowego stosunku z facetem, którego już dawno nie ma w życiu bohaterki. Józef to młody mechanik, człowiek prosty acz poczciwy, o czystym sercu i małej odwadze. Już samo to wystarczyłoby do rzucenia na twórców fatwy, gdyby chrześcijanie wykazywali się równą gorliwością w obronie wiary, co ich młodsi bracia muzułmanie. Jednak Stewart i spółka idą dalej, podważając podstawy wiary protestanckiej. Oto bowiem w ""Legionie"" nagradzane jest nieposłuszeństwo, bunt wobec Boga, przyjmowanie, że Bóg może być w błędzie. Z kolei posłuszeństwo Jego woli jest karane, uznane za porażkę. Na zlaicyzowanym społeczeństwie powyższe tezy zapewne nie zrobią większego wrażenia. Ale być może się mylę, w końcu Ameryce, kraju w dużym stopniu konserwatywnym, ""Legion"" wielkiej fortuny nie zarobił.  Jeśli zatem jesteście heretykami bądź też zwolennikami kina klasy C, ""Legion"" powinniście uznać za lekturę obowiązkową.  "
Plaże Agnes (2008),8,"Przychodzi taki moment, że człowiek z większą ekscytacją ogląda się za siebie, niż wyczekuje tego, co go jeszcze czeka. Może to kwestia wieku, a może też charakteru. Ale niebezpieczeństw w przenoszeniu wspominków na taśmę filmową – szczególnie, jeśli bohater koncentruje się na własnym losie – jest wiele. Może to wypaść ekshibicjonistycznie, łzawo albo po prostu mdło. Trzeba mieć rzeczywiście dużo do powiedzenia, by nie popaść w żadną z tych skrajności.  Agnes Varda znalazła sposób, jak to zrobić, choć może, patrząc powierzchownie, jej biografia nie obfituje w niesamowite wydarzenia. Mimo tego mamy tu do czynienia nie z byle jaką bohaterką, ale wybitną artystyczną osobowością. Pierwsza dama francuskiej Nowej Fali cofa się w przeszłość z gracją, wykorzystując do opowiedzenia wydarzeń ze swojego życia interesującą formę filmową. Jak w innych swoich dziełach, miesza artystyczną stylizację z dokumentem. Lecz, co chyba najciekawsze, ""Plaże Agnes"" wydarzenia z rzeczywistości traktują jako punkt wyjścia, a nie sedno opowieści. Przede wszystkim widz odbywa tu z Vardą podróż w głąb jej emocji.  Wbrew temu, co mogłoby się wydawać, w tym filmie nie mamy do czynienia ze zbiorem archiwalnych filmów i zdjęć. Owszem, pojawiają się sceny z filmów Vardy, takich jak ""Cleo od 5 do 7"" czy ""Zbieracze i zbieraczka... dwa lata później"", jednak przede wszystkim reżyserka oryginalnie wplata archiwalia w opowieść: przywiesza stare zdjęcia w nowej aranżacji, wsiada do samochodu, jakim kiedyś jeździła, tyle że zrobionego z… tektury itp. Dzięki temu jej film przypomina patchwork czy też ręczną robótkę zrobioną przez uroczą starszą panią.  Varda przemawia wprost do kamery, przechadza się po starych zakątkach w charakterystycznej fryzurze na boba, teraz już posiwiałego. Ot, niby nic nadzwyczajnego – luźna filmowa impresja, a jednak jest w tym coś wybitnie urzekającego. Varda oprowadza nas po swoich okolicach, zaczynając od belgijskich plaż, na których się wychowała, przez Paryż, na południu Francji kończąc, gdzie jest jej dom. Krajobrazy umysłu mieszają się z tymi widzialnymi. Pokazuje nam patio swojego domu, odtwarzając jego dawne dźwięki, gdy był wypełniony gwarem dorastających dzieci. I gdy już wydaje się, że artystka obnaża przed nami swoją prywatność, okazuje się, że jednak nie do końca - trochę się od nas dystansuje. Szczególnie, gdy wspomina swojego zmarłego męża, reżysera Jacques'a Demy'ego. Nawet o jego zdradzie wypowiada się tym samym pełnym wyrozumiałości tonem, co raczej nie brzmi wiarygodnie. Ale może nawet takie rzeczy wybacza się z upływającym czasem? Jest w tym oczywiście trochę stylizacji, ale wybaczamy to narratorce tak ładnie snującej swoją opowieść.  Szczególnie, że nie ma w niej śladu zgorzknienia: Varda w tym filmie jawi się jako artystka spełniona. U wielkich to raczej rzadkie zjawisko.      "
Była sobie dziewczyna (2009),6,"Wielka Brytania, szesnastoletnia Jenny czeka na autobus. Za jej plecami renomowana szkoła średnia, na horyzoncie prestiżowy Oksford, dookoła kwitnące lata sześćdziesiąte. Na razie Jenny trzyma wiolonczelę i moknie w strugach deszczu. Z odsieczą przybywa trzydziestoparoletni David. Najpierw ratuje dziewczynę przed ulewą, potem przed umizgami nastoletniego adoratora, w końcu przed nudą mieszczańskiej egzystencji. Łaknąca przygód w świecie drogich restauracji, salonów towarzyskich i galerii sztuki, Jenny idzie za przystojnym wybawicielem w ogień. Robi remanent w swoim życiu i w swojej szafie. Zgrzebne mundurki zamienia na modne sukienki, a zamiast wkuwać do egzaminów, szykuje się do wielkiego swingu. Będzie kac po tej imprezie.  Utwór Dunki Lone Scherfig jest dokładnie taki jak jego bohaterka: narcystyczny, uwodzicielski, nieco egzaltowany, powiedziałbym po studencku – wylaszczony. Dziennikarka Lynn Barber, pierwowzór postaci granej przez oscarową Carey Mulligan, jest dziś zażywną babuleńką w swetrze za kolana. Jej jedynym łącznikiem ze światem, do którego cofa się w swojej literackiej autobiografii, wydaje się ciężki sznur pereł, widoczny niemal na każdym zdjęciu. Swojemu dorastaniu Barber przygląda się bez dystansu. Z rzadka pozwala sobie na ironię, częściej jednak sentymentem osładza gorycz rozczarowania, zaś przeszłość zasnuwa mgiełką romantyzmu. Zaadaptowanym przez Nicka Hornby'ego (""Był sobie chłopiec"") wspomnieniom dziennikarki Scherfig nadaje podobny kształt.  Stylistycznie, film jest ekwiwalentem rzeczywistości, o której opowiada – zbyt pięknej, by była prawdziwą. Świat Davida zaludniają kłamcy i nihiliści, lecz są oni słabi, głupi bądź zagubieni, więc w konsekwencji warci żalu i empatii. Konserwatywni rodzice Jenny oraz jej nauczycielka, Pani Stubbs, to zaś ludzie niespełnieni, szarzy i smętni (przynajmniej z perspektywy szesnastolatki), jednak uczciwi i kochający. Markujący ambiwalencję (a w efekcie pochylający się nad bohaterami z równym współczuciem) scenariusz osłabia emocjonalny wydźwięk dylematów bohaterki. Wolę poważniejszą Scherfig, tą z ""Włoskiego dla początkujących"" i ""Wilbur chce się zabić"", która nie boi się zakpić ze swoich bohaterów, gdy wymaga tego sytuacja.  W środkowych partiach filmu, gdy akcja przenosi się na wytworne koncertowe sale i paryskie bulwary, Mulligan porusza się po ekranie z gracją Audrey Hepburn. Ma czar i wdzięk, które pozwalają uwierzyć w sens każdego jej gestu. Daję wiarę jej fascynacji Davidem, wewnętrznej szamotaninie, potrzebie buntu i rozczarowaniu jego finałem. Ale po seansie nie miałem ochoty magazynować w pamięci losów Jenny. Ot, była sobie dziewczyna…  "
Twój na zawsze (2010),6,"Robert Pattinson postanowił pójść na całość. W filmie ""Twój na zawsze"" odpala papierosa za papierosem, pije na umór, bierze udział w bójkach i uprawia dziki seks. Na pierwszy rzut oka w niczym nie przypomina boskiego wampira Edwarda, który podbił serca egzaltowanych nastolatek na całym świecie. Wygląda na to, że gwiazdor ""Sagi Zmierzch"" pragnie za wszelką cenę porysować swój kryształowy wizerunek, aby nikt nie kojarzył go więcej z lalusiowatym amantem wygłaszającym sążniste przemowy o miłości.  Pattinson gra tu Tylera – zbuntowanego młodzieńca rozmyślającego nad butelką piwa o złu we wszechświecie. Odkąd jego brat popełnił samobójstwo, chłopak pozostaje  w nieustannym konflikcie ze swoim majętnym i wpływowym ojcem (Brosnan), którego obwinia o tę tragedię. Aby się utrzymać, Tyler pracuje w księgarni, zaś w wolnych chwilach uczęszcza na wykłady w college'u. Gdy dopada go ból istnienia, sięga po zeszyt, gdzie zapisuje przygnębiające refleksje. Pattinsonowi marzy się chyba bycie  Jamesem Deanem  i Charlesem Bukowskim w jednym.  Jego bohater raz próbuje być cyniczny, kiedy indziej zamienia się w melancholijnego wrażliwca. Wdaje się z szarpaninę z policjantem, a następnego dnia tuli młodszą siostrzyczkę i czyta jej mity greckie. We wnętrzu Tylera toczy się nieustanna walka z demonami przeszłości oraz widmami przyszłości. Dopiero romans z dziewczyną dotkniętą podobną traumą (jako dziecko była świadkiem zabójstwa matki) pozwala  mu wyściubić na chwilę nos z emocjonalnego piekiełka.    ""Twój na zawsze"" jest nominalnie melodramatem – fabularny środek ciężkości stanowi bowiem historia o trudnym uczuciu.  Twórcy całkiem sprawnie poruszają się w łzawym gatunku.  W relacjach między kochankami rzadko kiedy wychwytuje się fałszywe tony, zaś momenty sercowych porywów bardzo często doprawione są szczyptą humoru.  Pierwszy raz widziałem w kinie scenę, gdy chłopak, przeświadczony o tym, że zostanie wystawiony, dzwoni do dziewczyny, by przypomnieć jej o randce. Dziwi jedynie decyzja castingowa twórców, którzy do roli dwudziestoletniej ukochanej bohatera postanowili zatrudnić wyglądającą aż nazbyt dojrzale Emilie de Ravin (rocznik 1981).  No, ale może Pattinsonowi potrzeba na ekranie starszych partnerek?  W filmie Allena Coultera najciekawsze okazują się jednak próby radzenia sobie ze stratą bliskich.  Co zrobić, gdy z budowanej z mozołem konstrukcji znika jeden z jej najistotniejszych elementów?  Jak wypełnić próżnię, która wysysa z nas radość i energię? ""Dotknięcie pustki""  potrafi rozsadzić więzi rodzinne i skazać ludzi na zamknięcie się pancerzach samotności. W dodatku pozostawia w nas obezwładniające przeświadczenie o przypadkowości ludzkiego losu. Żyjmy więc szybko, umierajmy młodo, a jeśli chcemy rozśmieszyć Boga, powiedzmy mu o swoich planach. "
Dystrykt 9 (2009),8,"""Dystrykt 9"" ma spore szanse trafić do klasyki gatunku science-fiction. Jest to film bazujący przede wszystkim na fabule, ma uniwersalną historię i - jak przystało na prawdziwe dzieło SF - niezwykle surowo ocenia człowieka. Neill Blomkamp raz jeszcze udowodnił, że jedyną nadzieją dla gatunku są skromne budżety połączone z przemyślanymi scenariuszami.  To, co otrzymujemy w ""Dystrykcie 9"", to brutalnie szczere studium ludzkiej ksenofobii ubranej w szaty wciągającego kina akcji. Na przykładzie głównego bohatera Wikusa Van De Merwe'a widzimy, jak fałszywym jest przekonanie, że rasizm i związana z nim przemoc to domena szaleńców i zwyrodniałych potworów. Wikus to typowy Kowalski, nie jest szczególnie bystry, ale wygląda na sympatycznego, otwartego faceta, kochającego męża i oddanego pracownika. I ten przemiły człowiek z uśmiechem na ustach opowiada o tym, jak odgłos palonych młodych kosmitów przywodzi na myśl strzelający popcorn. Wikus z rozbrajającą ignorancją przybliża widzom działania, które nie sposób nazwać inaczej, jak czystkami etnicznymi bądź ludobójstwem. Ponieważ jednak Obcym odmawia się równego statusu, traktuje się ich jak zwierzęta, nagle wszystko z nimi można zrobić. Niby prosty zabieg semantyczny, ale jakże fundamentalne ma znaczenie!  Jednak Blomkamp w swej diagnozie idzie jeszcze dalej. Nie wystarczy mu zdemaskowanie uprzedzeń wobec Obcych. Pokazuje on, że człowiek sam z siebie nie jest w stanie przekroczyć ograniczeń, że musi zostać postawiony w ekstremalnej sytuacji, by przejrzeć na oczy. W filmie Wikus zostaje przypadkowo narażony na działanie tajemniczej ""cieczy"", która wywołuje u niego mutację w Obcego. Nagle Wikus przestaje przynależeć do bezpiecznej i wygodnej grupy ""MY"" (ludzie), wyrzucony poza nawias na własnej skórze przekonuje się, jak traktowani są odmieńcy.  ""Dystrykt 9"" to gorzki film, mówiący kilka przykrych prawd o nas samych. Jednak nie jest to posępny moralitet, filozoficzna dysputa prowadzona w hermetycznym języku niezrozumiałym dla profanów. Wręcz przeciwnie. Twórcom udało się stworzyć naprawdę widowiskowy, wciągający fabularnie film, który jakoby przy okazji wzbudza w widzach refleksję. Wielka w tym zasługa Blomkampa i Terri Tatchell, którzy napisali scenariusz, oraz ekipy, która nakręciła zdjęcia, przygotowała muzykę, efekty specjalne i całość zmontowała. Film prawdopodobnie nie robiłby jednak aż tak wielkiego wrażenia, gdyby nie Sharlto Copley w roli Wikusa. To jego pierwsza naprawdę ważna rola aktorska, a gra tak, jakby robił to od dziesięcioleci. Nasycił Wikusa taką autentycznością, że bez problemu akceptujemy go jako sympatycznego faceta, który wpadł po uszy w szambo i nie bardzo wie, jak się z niego wydostać. Fantastyczna rola.  Polskie wydanie DVD ""Dystryktu 9"" niestety irytuje. Z jednej strony można się cieszyć, że na płycie mamy coś więcej niż tylko sam film, z drugiej strony, na krążek nie trafiły wszystkie dodatki. Obejrzeć możemy zatem sceny niewykorzystane oraz kilka materiałów o produkcji. Nie możemy jednak posłuchać komentarza reżysera. Najbardziej jednak daje się we znaki częsta u rodzimych wydawców maniera przycinania filmów, by pasowały do ekranów telewizyjnych. W przypadku ""Dystryktu 9"" wystarczyłby wąski pasek u góry i dołu, by zachować oryginalny wymiar. Niestety wersja DVD została przycięta do 1,77:1."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Beats of Freedom - Zew wolności (2010),7,"Co mógł usłyszeć polski rockman, wchodząc do sklepu mięsnego w latach 80.? Jeśli wierzyć byłemu liderowi Perfectu, Zbigniewowi Hołdysowi, standardowe przywitanie brzmiało następująco: wyp... na koniec kolejki, gwiazdorze jeb...  Jak widać, w tamtym okresie muzyka nie łagodziła obyczajów. Była za to wyrazem niezadowolenia dorosłych dzieci, którym represyjny system skradł życie, wyznaczając ""czas na pracę i sen"". Dokument Leszka Gnoińskiego i Wojciecha Słoty stanowi udaną próbę zbadania fenomenu owych wkurzonych chłopców z gitarą.  Gdyby zapytać przypadkowego przechodnia o to, jakie były główne ośrodki ruchu oporu w walce z komunistami, w odpowiedzi usłyszelibyśmy zapewne: Solidarność i Kościół. Z perspektywy czasu zasługi rocka w kruszeniu murów socjalizmu wydają się marginalizowane. Niby wszyscy znamy teksty piosenek Kultu czy Brygady Kryzys, ale coraz mniej osób docenia dziś ich wywrotowy przekaz oraz siłę oddziaływania. O ile dla starszego widza ""Beats of Freedom"" będzie więc sentymentalną podróżą za jeden uśmiech, o tyle młodsza publiczność zyska możliwość zapoznania się z kartami historii Polski, który nie trafiły na łamy szkolnych podręczników.  Docelowymi odbiorcami dokumentu Gnoińskiego i Słoty są jednak obcokrajowcy. Dlatego pierwszy człon tytułu filmu jest po angielsku, zaś funkcję narratora pełni brytyjski dziennikarz polskiego pochodzenia, Chris Salewicz. Dla kogoś, kto urodził się nad Wisłą, część jego komentarzy będzie równie odkrywcza, co konstatacja, że słońce wstaje na wschodzie, a zachodzi na zachodzie. Reżyserzy dają, na szczęście, dojść do głosu muzykom, którzy mają do powiedzenia wystarczająco dużo ciekawych rzeczy. W filmie znalazły się m.in. soczyste anegdoty o potyczkach z cenzurą, koncertowych konfrontacjach z tajniakami oraz artystycznych efektach zażywania niedozwolonych substancji.  Są tu momenty i do śmiechu, i do płaczu, które twórcy potrafią umiejętnie podkręcić za pomocą ścieżki dźwiękowej. Wykorzystane w filmie piosenki to ścisła czołówka polskiego rocka. Dzięki zmontowaniu materiałów archiwalnych z nagranymi w ubiegłym roku wywiadami, możemy zobaczyć, jak zmienili się w ciągu ostatnich dekad kapłani gitarowego grania. Największą metamorfozę przeszedł chyba Krzysztof Skiba – organizacja happeningów pod hasłem ""Szczęść Boże, Generałowi"", zmęczyła go do tego stopnia, że postanowił nabrać masy. Poza tym, lider Big Cyc wygląda na dużo bardziej zadowolonego z życia. Nie to, co kiedyś.  Mając po dwadzieścia parę lat, bohaterowie ""Beats of Freedom"" śpiewali o tym, że są zmęczeni. Należeli do pokolenia nic, które nie widziało przed sobą żadnej przyszłości. Choć płyty sprzedawały się na pniu, a na koncerty przychodziły tłumy ludzi, nie mieli na kontach milionów jak ich koledzy zza Żelaznej Kurtyny. Na styku cynizmu oraz resztek naiwnej wiary w ludzkość zapłonęła jednak iskra buntu. Ulica z utworu Aya RL, z której wyprowadził się szatan, wypełniła się po brzegi rebeliantami gotowymi walczyć o wolność. Za chwilę będą mogli powtórzyć za grupą Tilt: Runął już ostatni mur między nami. "
Agora (2009),7,"Na pierwszy rzut oka wydawać się może, że ""Agora"" zupełnie nie pasuje do Alejandro Amenábara. W końcu do tej pory kręcił filmy o znacznie mniejszych budżetach, rozgrywające się współcześnie, bądź też w przyszłości udającej teraźniejszość. Na szczęście okazuje się, że historyczne wysokobudżetowe widowisko to tylko iluzja, za którą kryje się ten sam AmenábarAlejandro Amenábar, którego poznaliśmy w ""Tesis"", ""Otwórz oczy"" czy ""Innych"".  ""Agora"" jest niczym więcej jak kolejnym wykładem z gnozy, którą AmenábarAlejandro Amenábar przybliża widzom od czasu swojego pierwszego filmu. Tym razem jednak zmienił się temat. Można wręcz rzec, że przeszliśmy na kurs dla średnio zaawansowanych. Poprzednio AmenábarAlejandro Amenábar opowiadał o bardzo podstawowych pojęciach gnozy jak dualizm świata, iluzoryczność i niedoskonałość świata materialnego, potrzeba wolności, a przede wszystkim dążenie do poznania będącego środkiem zbawienia. W ""Agorze"" tematem przewodnim jest Sophia – jedna z podstawowych koncepcji większości kierunków gnostyckich, praprzyczyna zła świata materialnego, ale też boża iskra, dzięki której możliwe jest przebudzenie.  AmenábarAlejandro Amenábar mit Sophii przybliża przypowieścią, której bohaterką uczynił żyjącą naprawdę kobietę o imieniu Hypatia. Wybrał idealnie. Hypatia Aleksandryjska żyła w świecie, do którego zupełnie nie pasowała. Charakteryzował ją głód wiedzy i chęć wykraczania poza zastane ramy. Była dziwem – weszła bowiem do świata mężczyzn i całkiem nieźle sobie w nim radziła. Zafiksowana na swoich intelektualnych pragnieniach odrzuciła miłość, role kochanki, żony, matki. Stała z boku wielkich wydarzeń, lecz jej wpływ był tak olbrzymi, że w końcu znalazła się w centrum wydarzeń. Stało się tak przez jej własne działania, choć nieświadome i nieumyślne. Nie chciała tego, ale walnie przyczyniła się do stworzenia nowego świata, świata dalekiego od doskonałości, choć przecież opartego na szlachetnych przesłankach. I choć odeszła z niego, pozostawiła iskrę w sercach i umysłach tych, którzy ją poznali. U niektórych iskra ta rozpali ogień prawdziwego zrozumienia.  ""Agorę"" nazwałem wykładem dla średnio zaawansowanych, gdyż aby dostrzec pełnię znaczeń, trzeba już trochę poznać gnozę. We wcześniejszych filmach nie było to konieczne. Wystarczył już sam tytuł – ""Otwórz oczy"" – by wiadomo było, o co chodzi. Ponieważ jest to zaś wykład z gnozy, rację mają ci, którzy film określają jako antychrześcijański – w końcu wyrosła na gruncie nauk Chrystusa gnoza z samej swojej definicji stawia się w opozycji do ideologii głoszonej przez Ecclesia Catholica. Jednak większość z tych, którzy mówią o antychrześcijańskiej wymowie filmu, ma na myśli to, w jaki sposób wcześni chrześcijanie, z Doktorem Kościoła św. Cyrylem z Aleksandrii na czele, zostali przedstawieni. I tu nie mają racji. Owszem, chrześcijanie są tu mściwi, agresywni, brutalni, zdradliwi i perfidni, jednak zarówno pogańska religia Egiptu, jak i judaizm są pokazane w niewiele lepszym świetle. AmenábarAlejandro Amenábar nie dyskryminuje więc chrześcijan.  Pomijając wymowę i możliwe interpretacje filmu, trzeba powiedzieć, że AmenábarAlejandro Amenábar stworzył solidne historyczne widowisko. ""Agora"" nakręcona została zgodnie ze sztuką, wręcz podręcznikowo. Nie jest jednak nudną, sztywnie trzymającą się ram gatunku produkcją, lecz żywiołową i pełną pasji. Duża w tym zasługa aktorów z Rachel Weisz na czele. Udało im się na tyle nasycić odgrywane postaci emocjami, by przestały być tylko papierowymi laleczkami. Osobistą historię Hypatii, jej pasji oraz rozterek sercowych dwóch ważnych mężczyzn w jej życiu ogląda się z prawdziwym zaciekawieniem. Nieco gorzej wypada wątek polityczny, który – biorąc pod uwagę brak zaangażowania w funkcjonowanie miasta i państwa samej bohaterki – wydaje się nadmiernie rozbudowany, odciągając uwagę widzów od tego, co naprawdę istotne.  ""Agora"" okazała się filmem satysfakcjonującym zarówno wizualnie, jak i intelektualnie. Nie jest to z całą pewnością dzieło przełomowe, ani tym bardziej najlepsze w karierze reżysera, ale zapewnia dobrą rozrywkę, nawet jeśli ktoś nie zechce zagłębić się w drugie dno całości."
Nostalgia anioła (2009),7,"Po seansie ""Nostalgii anioła"" odetchnąłem z ulgą. Obawiałem się, że Peter Jackson pójdzie śladem Roberta Zemeckisa i wszystkie swoje filmy będzie kręcił ""na jedno kopyto"". Na szczęście okazało się, że jego nowy obraz kompletnie nie przypomina ""Władcę Pierścieni"" czy ""King Konga"". To Jackson skromniejszy, wyciszony, bardziej liryczny. Zarówno wizualnie jak i narracyjnie bliżej mu do dzieł reżysera z lat 90. jak ""Przerażacze"" czy ""Niebiańskie stworzenia"". Fanom Trylogii może być trudno przełknąć ten stylistyczny zwrot, ale mnie osobiście bardzo się to spodobało.  ""Nostalgia anioła"" to historia Suzie Salmon, opowiadana przez nią samą. Nie jest to jednak historia jej życia - to było krótkie i z wyjątkiem dwóch wydarzeń zupełnie normalne. Film jest opowieścią o tym, co dzieje się po życiu, o konieczności zaakceptowania świata bez siebie, jak i o konieczności zaakceptowania przez najbliższych jej nieobecności. To przypowieść o potędze uczuć i pragnień, za sprawą który można dokonać wiele dobrego, ale też i wiele złego. Zawieszona pomiędzy niebem a ziemią Suzie powoli, mozolnie składa w całość mozaikę świata pozbawionego jej obecności. Obserwuje swoją rodzinę i swego oprawcę i czeka na właściwy moment, by powiedzieć ""żegnajcie"".  Film Petera Jacksona oparty jest na bestsellerowej powieści Alice Sebold. Ja należę do tej grupy, która ""Nostalgię anioła"" widziała bez znajomości książki. Nie mam zatem punktu odniesienia, jestem wolny od całkowicie naturalnych i oczywistych wyobrażeń, jakie pozostawia po sobie lektura, a już w szczególności lektura książki dobrej, odciskającej swoje piętno. Nie potrafię zatem odpowiedzieć na pytanie, czy Jackson właściwie potraktował literacki pierwowzór. Mogę za to z czystym sumienie stwierdzić, że sprostał moim filmowym oczekiwaniom  Jackson całkiem udanie balansuje pomiędzy dwoma światami: realnym i astralnym. Piękna sekwencja przemiany w ducha, znakomita w swej prostocie scena rozpaczy ojca – wszystko to reżyser tworzy przy użyciu skromnych środków, a jednak całość pozostaje widowiskowa i emocjonalnie angażująca. Wielkim wsparciem dla twórcy okazali się aktorzy. Młodziutka Saoirse Ronan udźwignęła niełatwą rolę przedwcześnie zmarłej nastolatki. Mark Wahlberg pozytywnie mnie zaskoczył, po raz pierwszy od dawna wykazując się choćby iskierką talentu. Stanley Tucci zaś jest klasą sam dla siebie, nikt nie może się z nim równać, przynajmniej nie w tym filmie. Rozczarowuje trochę Rachel Weisz, choć tak naprawdę to nie jej wina, a scenariusza, który zepchnął jej postać na obrzeża fabuły.  Choć ""Nostalgię anioła"" ogląda się dobrze, nie oznacza to wcale, że Peter Jackson ustrzegł się błędów. Podstawowym grzechem reżysera jest za mała wiara w obraz. Ten służy mu przede wszystkim do urzeczywistniania wizji świata nadprzyrodzonego, zamiast być narzędziem do opowiadania historii. Z tego też powodu całość jest przegadana, zbyt wielki nacisk został położony na monologi z offu. Niektóre sceny wydają się też nieco na siłę melodramatyczne, co jest zupełnie niepotrzebne, by film i tak się broni jako wzruszająca opowieść. Niezależnie jednak od tych potknięć, ""Nostalgia anioła"" okazała się przyjemną odskocznią."
Różyczka (2010),8,"Ta Różyczka ładnie wygląda i pachnie, ale ma kolce. Każdy, kto zapragnie mieć ją dla siebie, wcześniej czy później skaleczy się. Film Jana Kidawy-Błońskiego opowiada o zatrutych ranach, które, zamiast się zabliźnić, ropieją i prowadzą bohaterów do autodestrukcji.  ""Różyczka"" stanowi przykład bardzo dobrego kina środka – takiego, które powstaje zarówno z powodów ambicjonalnych, jak i chęci dotarcia do szerokiej publiczności. Szkoda by było, gdyby cała dyskusja na jego temat miała się ograniczyć do spekulacji, czy rozgrywająca się pod koniec lat 60. opowieść o pisarzu (Seweryn), który wdaje się w romans z podstawioną przez UB dziewczyną (Boczarska), inspirowana była historią Pawła Jasienicy. Tym bardziej, że reżysera od rozdmuchiwania skandalu obyczajowego interesuje bardziej badanie uniwersalnych mechanizmów kontrolowania jednostki przez system.  Film z pewnością nie spodoba się czcicielom Instytutu Pamięci Narodowej, który raz na jakiś czas detonuje bombę wstrząsającą opinią publiczną: X donosił, Y współpracował, Z miał teczkę. Kidawa-Błoński pokazuje, że za każdą znalezioną w archiwach notatką operacyjną może kryć się coś więcej niż zwykła podłość i oportunizm. Jego bohaterka zaczyna niczym Mata Hari, a kończy jako tragiczna Galatea denuncjująca Pigmaliona. Na współpracę z urzędem decyduje się z głupoty oraz miłości do narzeczonego – ubeka (Więckiewicz). Infiltracja polega początkowo na czytaniu pożyczanych od figuranta zakazanych książek oraz chodzeniu z nim do teatru. Naukowy dorobek oraz obycie pisarza imponują Różyczce – nagle okazuje się, że wytrawne wino z Francji smakuje dużo lepiej niż wóda polewana przez jej chłopaka. Gdy platoniczna fascynacja  przekształca się w romans, dotychczasowi oprawcy stają się ofiarami, zaś dramat polityczny zamienia się w melodramat.  Najciekawszą postacią z  trójkąta wydaje się zdradzony ubek – czasem ma się ochotę napluć mu w twarz, by po chwili własną chusteczką zetrzeć z policzka ślinę. Robert Więckiewicz  tworzy fantastyczną kreację targanego skrajnymi emocjami zwierzęcia, które nie może poradzić sobie z utratą kobiety. Wiemy, że gdyby nie presja ze strony przełożonych, nigdy nie odważyłby się złożyć Różyczce niemoralnej propozycji. Wystarczy zresztą spojrzeć na zjawiskowo piękną, rozebraną Magdalenę Boczarską (w filmie nie brakuje scen erotycznych), by uwierzyć, iż dla takiej kobiety można stracić głowę. Dosłownie i w przenośni.  Dam sobie rękę uciąć, że po premierze paru recenzentów porówna ""Różyczkę"" do nagrodzonej przed półtora roku Złotymi Lwami ""Małej Moskwy"". I tu, i tu mamy wielką Historię stanowiącą tło dla miłosnych perypetii oraz demoniczny aparat władzy, gotowy zdemolować każdy życiorys.  Film Kidawy-Błońskiego jest jednak ciekawszy – mniej oczywisty, gęstszy psychologicznie oraz lepiej zagrany.  W ogródku polskiego kina mogłoby wyrosnąć więcej takich kwiatków."
Opętani (2010),4,"Strzeżcie się farmerskie rodziny, bo nie znacie dnia ani godziny! Małe rolnicze miasteczka to przecież ulubiona sceneria wszystkich twórców horrorów, którzy z niekłamaną rozkoszą niszczą pozorną idyllę panującą w takich miejscach: słoneczny poranek, ciepłą kawę w barze oraz przyjazne pozdrowienia od sąsiadów. W filmie Brecka Eisnera zwiastun zagłady nadciąga w piątej minucie projekcji – oto na boisku, gdzie rozgrywany jest mecz baseballowy, pojawia się uzbrojony mężczyzna z wypisaną na twarzy żądzą zabijania. Już wkrótce ulice Ogden Marsh spłyną krwią, przelewaną często i gęsto ku uciesze publiczności.  ""Opętani"" to remake kultowego wśród fanów gatunku obrazu George'a Romero z 1973 roku. Twórcy zachowali fabularny rdzeń oryginału (tajemniczy wirus wyzwala w mieszkańcach mordercze instynkty), zaś całą resztę (w tym wątek zarażonego ojca odczuwającego pociąg seksualny do córki) albo wygładzili, albo zgładzili. W efekcie nowa wersja, choć dorównuje pierwowzorowi pod względem brutalności, na innych polach pozostaje zazwyczaj w tyle. Akcja toczy się wartko, lecz napisane najprawdopodobniej przez zawirusowany komputer dialogi oraz  scenariuszowe nielogiczności zbyt często wytrącają z rytmu. Eisnerowi zdarzają się jednak przebłyski talentu. Skupiając się wyłącznie na drobnych szczegółach, potrafi w krótkich, niepozornych scenach dokładnie scharakteryzować daną postać. Głównego bohatera, szeryfa Duttona (Timothy Olyphant), poznajemy, gdy radiowozem patroluje okolice miasteczka. Potrzeba   jeszcze tylko zbliżenia na znajdującą się na palcu policjanta obrączkę i już wiadomo o nim wszystko: że jest sumienny, dba o dobro społeczności  i nade wszystko kocha swoją żonę (Radha Mitchell).  Zgoda, powyższa analiza osobowości nie wydaje się zbyt głęboka, ale wystarczy, aby od razu zacząć sympatyzować z Duttonem.  Eisnera, podobnie jak Romero, nie zadowala straszenie widzów wyłącznie na poziomie opowiadanej historii. Musi jeszcze niczym sumienny rolnik zasiać w ich sercach lęk przed niecnymi praktykami amerykańskiego rządu. Kolejny raz dowiadujemy się, że politycy skażą tysiące (miliony?) niewinnych maluczkich na zagładę tylko po to, aby zatuszować własne błędy. Skwapliwie pomogą im w tym media, zawsze chętne do głoszenia propagandy. W trakcie wymierzania dziejowej sprawiedliwości reżyserowi zdarza się jednak przesadzić – sceny ze stosami trupów układanych przez żołnierzy na przyczepach ciężarówek przywodzą na myśl obrazy ofiar niemieckich obozów koncentracyjnych.  Przepraszam, ale gdzie Rzym, a gdzie Krym?! W celu wzmocnienia efektu Eisner sięga po pogodne piosenki, które mają ironicznie kontrastować z wydarzeniami na ekranie.  Jeśli chodzi o mnie, od moralnego niepokoju wolę, oczywiście, serwowaną przez twórców ""Opętanych"" radosną rzeź, która jest szczera i bezpretensjonalna. Takie opętanie nie wymaga egzorcyzmów."
Liban (2009),8,"6 czerwca 1982 roku. Czwórka młodych żołnierzy zamknięta w niewielkiej przestrzeni wnętrza czołgu. Należą do oddziału, który jako jeden z pierwszych przekroczył granicę dzielącą Izrael z Libanem. W ten oto sposób stali się uczestnikami I Wojny Libańskiej. Ich pierwsza misja jest stosunkowo prosta: sprawdzić niewielkie miasteczko, wyeliminować opór, zabezpieczyć teren i opuścić go. Wszystko jednak komplikuje się, kiedy otrzymują rozkaz zestrzelenia samochodu. Strzelec Szmulik nigdy wcześniej nie zabił człowieka i teraz nie potrafi się przemóc. Cały oddział odczuje tego skutki, kiedy jeden z towarzyszących czołgowi żołnierzy piechoty zostanie zabity. Gdy nadjedzie drugi samochód, Szmulik strzeli z zamkniętymi oczami. Po ich otworzeniu z przerażeniem stwierdzi, że zabił niewinnego człowieka. Od tej pory będzie już tylko gorzej, a kiedy okaże się, że oddział zboczył z wyznaczonego kursu i trafił w sam środek wroga, przed żołnierzami otworzy się przerażająca wizja śmierci.  ""Liban"" to klaustrofobiczny obraz dramatu młodych ludzi, którzy wbrew własnej woli zostają wrzuceni w sam środek szaleństwa bezsensownej przemocy, jakim jest wojna. Choć przeszli szkolenie, kiedy stykają się z jej brutalnością, nie potrafią się zachować. Z początku sytuacja wywołuje ich opór, skrupuły moralne, niepewność co do tego, jak się zachować. Kiedy jednak zostaną postawieni pod ścianą, do głosu dojdzie instynkt samozachowawczy i zrobią wszystko, by przetrwać. Na wspomnienia przyjdzie czas potem i nie będą one miłe.  Oparty na faktach ""Liban"" jest filmem o wyraźnie antywojennej wymowie. Zamknięta przestrzeń czołgu, spoglądanie na zewnętrzny świat przez peryskop, a przede wszystkim czwórka młodych sympatycznych chłopaków operujących maszyną do zabijania ludzi sprawiają, że dramatyczne wydarzenia osaczają widza i nie pozwalają na obojętne obserwowanie akcji. I choć twórcy nie mówią tak naprawdę nic nowego, to jednak sposób, w jaki to czynią, naprawdę robi wrażenie. Duża w tym zasługa wspaniałych zdjęć. Bejachowi udało się wejść do wnętrza czołgu, znaleźć się wśród prawdziwych ludzi, a nie mosiężnych żołnierzyków.  Nasuwa się jednak pytanie, czy przypadkiem zdjęcia nie są zbyt dobre. Szczególnie na początku wystylizowane kompozycje budzą dyskomfort. Z jednej strony pokazują najbardziej brutalną stronę wojny, a z drugiej są zachwycająco piękne, jak choćby roniący łzę muł. Pojawia się dysonans między tym, co widzimy, a tym, jak to jest pokazane. Trudno do końca nazwać antywojennym obraz, którego zdjęcia są tak śmiertelnie piękne. Trudno też uważać film za szczery, skoro jego zdjęcia są tak perfekcyjnie wykoncypowane."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Odlot (2009),8,"Gdyby bohaterów filmów Pixara eksportować do kina fabularnego, ich samotne bytowanie w nieprzyjaznym świecie wpędziłoby nas w tygodniową depresję. Lecz reżyserzy z tego studia, wzorem ojców chrzestnych z Disneya, uczą, że wszystko można zmienić – i siebie, i świat. Ciekawe, że moment premiery ""Odlotu"" na DVD zbiega się z kinową reanimacją ""Toy Story"". Minęło piętnaście lat, technika komputerowa ruszyła z kopyta, ale pewne rzeczy się nie zmieniły. Obydwie historie łączy ten sam temat: starości równoznacznej ze społecznym wykluczeniem. Ich bohaterowie się buntują. Kowboj-zabawka, Chudy, przeprowadza nieudaną akcję usunięcia nowszego, lepszego i młodszego rywala, a stetryczały, 78-letni Carl Fredricksen z ""Odlotu"" przymocowuje do komina swojego domu tysiące balonów i odfruwa do Ameryki Południowej. To desperackie gesty, które same w sobie nic nie znaczą. Niezbędną wagę nadaje im dopiero przyjaźń. Pierwszego z bohaterów rozgrzesza, drugiego uwzniośla.    Przyjaźń jest w świecie Pixara najwyższym dobrem, bez niej zmiany nie są możliwe. Gdy niezauważalnie przekształca się w miłość, jej ocalająca siła okazuje się niepowstrzymana. Pamięć o zmarłej żonie nie pozwala Fredricksenowi oddychać pełną piersią, ale przecież nic straconego. Dla twórców równie ważna jest wola, a zgrzybiały dziadek znajdzie w końcu wolę, by przekierować swoje uczucia na pierdołowatego harcerza, który przez przypadek stał się jego towarzyszem doli i niedoli. Jaką rolę w tym wszystkim odegra armia gadających psów, wykręcony ptaszor dodo i zaginiony podróżnik, któremu deficyt przyjaźni poprzestawiał klepki w głowie? Sprawdźcie sami, tym razem autorzy postawili na dynamiczną, ""nowoprzygodową"" akcję, która przyciągnie przed telewizory zarówno rodziców, jak i ich pociechy. Z tego samego powodu (w końcu dzieci nie mam, ale pierwszą ""ćwiartkę"" na karku owszem) ustawiam ""Odlot"" nieco niżej niż jego arcydzielnego poprzednika ""Wall-E-ego"". Być może ""nieobecność starości"" jest na chwilę obecną ważniejszym aspektem naszej kultury niż ""tożsamość maszyny"", jednak estetyczna bezkompromisowość przygód zakochanej śmieciarki uczyniła z ""Wall-E-ego"" utwór przełomowy nie tylko dla kina animowanego. Do dziś mam nadzieję, że ktoś napisze jednoaktówkę na podstawie zebrania w siedzibie firmy. ""A ten film będzie o takim śmiesznym robociku, który sprząta i nic nie mówi. I potem przylatuje do niego drugi śmieszny robocik. Wygląda jak iPod. I zgadnijcie, co? I razem nic nie mówią! Dzieciaki będą zachwycone!""  ""Wall-E"" zachwycił głównie dorosłych. Wypełniony atrakcjami ""Odlot"" zadowoli wszystkich. Dla kina familijnego taki rozstrzał odbiorczy to przecież największa ze cnót.       Na płytach DVD i Blu-ray sporo ciekawych dodatków, min. reportaże z produkcji, wywiady z twórcami i alternatywne zakończenia. Doskonałe uzupełnienie świetnego filmu.    "
Yes-Meni naprawiają świat (2009),5,"Yes Meni, jak siebie nazywają Andy Bichlbaum i Mike Bonanno, postanowili naprawić świat. Konkretnie, zależy im na tym, by otworzyć ludziom oczy na matactwa i nadużycia największych firm, które są potęgą przede wszystkim dzięki pieniądzom nieświadomego i ogłupionego społeczeństwa. Panowie nie zgadzają się na wyzyskiwanie najbiedniejszych. Ich ideologia jest prosta jak chłopski rozum - chcą, by źli zostali ukarani, a dobrzy otrzymali za swoje krzywdy wynagrodzenie, a gdy dojdzie już do pojednania, by wszyscy byli uczciwi i żyli w harmonii.  Yes Menom przyświeca prawdziwie szczytny cel. Mimo tego wydaje się, że - podobnie jak społeczeństwo, o którego dobro walczą - nie są w pełni świadomi tego, co dzieje się za zamkniętymi drzwiami kadr zarządzających największymi firmami na ziemi. Ich akcje uświadamiające można porównać do umieszczania na paczkach papierosów ostrzeżeń przed groźnymi chorobami, które mają podobno zniechęcać do palenia. Andy i Mike skupiają się więc na pokazaniu, że żądne pnących się w nieskończoność słupków sprzedaży korporacyjne szczury gotowe są zrobić wszystko, by móc taplać się w morzu zielonych baksów. Uczestników jednej z konferencji nie zdziwi nawet prezentacja Yes Menów, którzy opracowali system sprawdzający, ile istnień warto poświęcić, by zarobić. Jednostką miary jest złoty szkielet, którego wartość zależna jest od zysku firmy. Co więcej, projekt się spodobał. A może nawet już go ktoś realizuje.  Ich pomysły na naprawę świata przypominają zabawę nieco krnąbrnych uczniów, którzy kradnąc dziennik z ocenami, uważają, że walczą z systemem. A nie ma w tym nic ani imponującego, ani nawet zabawnego. Przede wszystkim pokazują, jak ograniczeni są ludzie zarządzający największymi firmami na świecie, ale nic w tym odkrywczego. Jedyną godną uwagi akcją w ich doświadczeniu naprawy świata jest podszycie się pod rzeczników prasowych dużego przedsiębiorstwa chemicznego. Na oczach milionów widzów, zapewniają, że firma zdecydowała się wypłacić dawno należne odszkodowania. Telewizyjne wystąpienie Andy'ego nie przyniosło jednak nic oprócz zemsty na nieuczciwym konsorcjum. Jego zyski bowiem diametralnie spadły.  Choć Andy i Mike narzucili sobie rolę strażników uczciwości i moralności, nie mają wystarczająco dużych jaj i siły, by choćby naruszyć w posadach mechanizm wolnego rynku, a co dopiero mówić o jego naprawie. By cokolwiek zmienić, potrzebna jest broń znacznie większego kalibru.  W dodatkach do wydania DVD znajduje się sporo materiałów niewykorzystanych w filmie. W jednym z nich Yes Meni udzielają rad, jak zostać jednym z nich. Ciekawy, i jako jedyny naprawdę zabawny, jest filmik nakręcony podczas próby przekonania kadry zarządzającej restauracjami McDonald, że należałoby zmienić wizerunek firmy, a jej maskotką powinien zostać McGuevara, albo jeszcze lepiej McGandhi. Dźwięk i obraz zapisane są w formatach standardowych."
This Is It (2009),6,"Hucznie zapowiadany powrót Króla Popu na scenę wywołał wybuch ekstatycznych uniesień jego wiernych fanów – nie, nie fanów, jego czcicieli, wyznawców, fanatyków. Michaela Jacksona nie można było po prostu lubić, nim się żyło, jego zdjęcie nosiło się w portfelu, na jego plakat patrzyło się przed snem. Chociaż od wielu, wielu lat jedyne, co przywoływało na usta jego nazwisko, to kolejne skandale i doniesienia o domniemanych bezeceństwach, świat spragniony był jego odrodzenia w glorii i chwale, a ponieważ jego piosenki nie zestarzały się ani trochę, trasa koncertowa licząca 50 występów była świetną ku temu szansą.  Nadzieje zostały pogrzebane. Piotruś Pan odszedł, zanim zdążył powiedzieć ostatnie słowo. Załamali się wszyscy. Najbardziej organizatorzy niezrealizowanych koncertów, którzy utopili w przygotowaniach tak grube miliony, że pozostałby im sznur i gałąź pod ciężarem zgięta, gdyby nie pomysł na wypuszczenie do kin filmu zmontowanego z materiałów nakręconych podczas prób. I tak w październiku na całym świecie w kinach, teraz także na DVD, zadebiutował ""Michael Jackson's This Is It"" – pomnik trwalszy niż ze spiżu bohatera naszych czasów.  I był to chwyt dobry nie tylko dlatego, że przyniósł zarobek dystrybutorom, ale też dlatego, że film pozwala pożegnać się z Michaelem osieroconym przez niego miłośnikom. Choć dokument nie odpowiada nawet w najbardziej enigmatyczny sposób na pytanie: Jaki On naprawdę był?, pokazuje go takim, jakim został zapamiętany: jako żywiołowego, zakochanego w muzyce artystę.  Film dedykowany jest przede wszystkim fanom, którzy o koncertach marzyli, ale nigdy ich już nie zobaczą.  Na podstawie zgromadzonych materiałów można sobie wyobrazić, że gdyby do nich doszło, byłyby wielkim, spektakularnym wydarzeniem. Wrażenie robią przygotowane z rozmachem scenografie i wymyślne efekty specjalne. W dokumencie widać, że wokół Jacksona niczym mrówki uwijali się jego najwierniejsi poddani, którzy w możliwości współpracy z nim upatrywali boskiej opatrzności. Gdy wyłonieni z castingów tancerze opowiadają o drodze, którą musieli przejść, by się tu znaleźć, łamią im się głosy i skrzą łzy w oczach ze wzruszenia. Michael z kolei ani trochę nie wygląda na kogoś, kto cierpi fizyczne męki. Werwą dorównuje dwudziestolatkom, którzy tańczą u jego boku. Jednocześnie Ortega umieścił w filmie też takie materiały, które pokazują, że współpraca z 50-latkiem o wrażliwości dziecka nie należała raczej do przyjemnych.  Wydanie DVD oprawione zostało w twardą okładkę przypominającą książkę – w środku znajdują się zdjęcia zrobione podczas występów na scenie i płyta. Do filmu dodano dwa dokumenty o powstawaniu filmu oraz reportaże na temat kostiumów, przeprowadzonych castingów i wspomnienia o Królu Popu. Menu dostępne niestety tylko w języku angielskim. Film można obejrzeć z polskimi napisami. "
Alicja w Krainie Czarów (2010),6,"Z chwilą pojawienia się pierwszej informacji o planach realizacji przez Tima Burtona siódmego filmu z jego muzą Johnnym Deppem, fani mrocznego kunsztu reżysera po prostu oszaleli. Któż inny, jeśli nie reżyser lubujący się w fantasmagoriach z makabrycznymi sceneriami mógłby zekranizować powieść Carrolla lepiej? Jednak w przypadku ""Alicji w Krainie Czarów"" najlepiej sprawdza się mało odkrywcza mądrość, że satysfakcja z seansu jest odwrotnie proporcjonalna do oczekiwań wobec niego.  Scenarzystka ""Alicji"" wpadła na pomysł, by nieco urozmaicić oryginalną fabułę. Główna bohaterka nie jest małą dziewczynką. Ma 19 lat i musi zdecydować, czy spełnić oczekiwania rodziny i wyjść za mąż za śmiertelnie nudnego i odpychającego lorda. Przed odpowiedzią na wątpliwej wartości oświadczyny ratuje ją biały królik.  Podąża jego śladem i wpada do dziury, która przenosi ją do magicznego Podziemia. Nie pamięta, że już tu kiedyś była, a ponieważ od tego czasu upłynęło sporo lat, nikt z całą pewnością nie może powiedzieć, że Alicja to ""ta"" Alicja. Wycieczka dziewczyny po tym niezwykłym świecie daleka jest od celów turystycznych, gdyż całe Podziemie drży pod rządami Czerwonej Królowej zwanej Krwawym Czerepem.  Dystrybutorzy dali widzom wybór – ""Alicję w Krainie Czarów"" można obejrzeć w trzech wymiarach z polskim dubbingiem lub z napisami. To jeden z niewielu wyjątków, w którym nie trzeba się obawiać polskiej wersji językowej – jest zabawnie i błyskotliwie. W dodatku aktorzy zostali dobrani do ról z głową. Katarzyna Figura jako okrutna królowa z nadnaturalną łepetyną Heleny Bonham Carter, krzycząca co rusz ""Skrócić o głowę!"" jest idealna. Nawet Pazura z zacięciem do komizmu jako Kapelusznik nie jest irytujący.  Jest coś niezdrowego w fetyszu Burtona, który robi wszystko, by jego żona wyglądała na ekranie tak brzydko, jak to tylko możliwe. Tym razem dwukrotnie powiększył jej głowę i dodał futurystyczny makijaż. W takim wcieleniu Helena mrozi jak mroźna styczniowa noc. Jednak długie ogonki do kasy powstawać będą i tak nie z jej powodu, a za sprawą obecności na ekranie Johnny'ego Deppa. Z ognistymi włosami i obłędem w wielkich zielonych oczach jest wciąż tak ponętny, że zakręcił nawet Alicję – oj, iskrzy między nimi.  Wizualnie film jest cudem. Efektowne kostiumy, fantazyjna charakteryzacja i bajkowe plenery to jego najmocniejsze strony. Ale na tym – podobnie jak w wypadku filmu Jamesa Multimilionera Camerona – lista walorów się  kończy. ""Alicja"" to nie ""ta Alicja"", a Burton to nie ten od ""Gnijącej panny młodej"" Burton. Oryginał Carrolla został bez czułości potraktowany wałkiem kuchennym – teraz jest płaski i długi.  Ciasto z niego ładne, ale nie tak smaczne, na jakie wygląda.  "
W chmurach (2009),7,"Ryan Bingham zbudował sobie bezpieczną i stabilną egzystencję. Jego życie jest równie przewidywalne, co rozkład lotów na lotnisku LaGuardia. Zawieszony w bezpiecznej bańce ze stali nieustannie podróżuje, poświęca się pracy i zdobywaniu punktów na kartach lojalnościowych samolotowych przewoźników. Choć spotyka większą liczbę osób w ciągu roku niż przeciętny mieszkaniec globu w ciągu całego swojego życia, to jednak jest człowiekiem samotnym. To stary kawaler, który nawet rodzinę odwiedza z rzadka i tylko w naprawdę wyjątkowych sytuacjach. Może to wydawać się dziwne, ale jemu to życie odpowiada.  Ryan powinien jednak wiedzieć, że mało który lot obywa się bez turbulencji. Podobnie jest i z życiem. Już wkrótce jego uporządkowany świat zacznie się załamywać za sprawą dwóch kobiet. Alex Goran zdaje się żeńską wersją jego samego: cały czas w rozjazdach, niezainteresowana stałym związkiem, łatwo nawiązująca kontakty. Ich związek bez zobowiązań kwitnie, podając w wątpliwość wszystkie przekonania na temat par i małżeństwa, jakie przez lata pielęgnował w sobie Ryan. Natalie Keener z kolei to młoda, ambitna kobieta, której życie przesycone jest najnowocześniejszymi technologiami. Jeśli uda jej się przeforsować swój plan restrukturyzacji firmy, wtedy Ryan pożegnać się będzie musiał z ciągłymi wędrówkami w przestworzach.  W swoim trzecim filmie Jason Reitman zadaje pytania na temat relacji międzyludzkich. Zachęca nas do zastanowienia się, kiedy tak naprawdę człowiek zamyka się na innych i siebie. Niektóre z prezentowanych przez niego tez są powszechnie przyjmowane, inne mogą wydać się nieco zaskakujące. Przekornie powiem, że ""W chmurach"" jest filmem broniącym idei celibatu księży. Jedną z najczęściej podnoszony kwestii przez przeciwników celibatu jest to, iż księża nie mogą wypowiadać się w kwestiach rodziny, relacji między kobietą a mężczyzną, ponieważ sami ich nie doświadczają. Ryan w celibacie nie żyje, ale jest samotnikiem. Można byłoby więc zapytać: co on może wiedzieć o ludziach. Okazuje się, że wie bardzo dużo. Ryan to człowiek pełen empatii. Choć ma bardzo nieprzyjemny zawód (zwalnia ludzi w imieniu szefów, którym nie starcza odwagi, by zrobić to samodzielnie), spotkanie z nim wcale nie jest najgorszą rzeczą w życiu zwalnianych. Wręcz przeciwnie, może on dać impuls człowiekowi do działania, do zdefiniowania swojej egzystencji na nowo. Na drugim biegunie jest Natalie. Wydaje się, że cały czas jest z kimś w kontakcie. Są to jednak relacje wirtualne, prowadzone przez komputer lub przez telefon. Reitman ostro krytykuje ten sposób komunikacji, demaskując jego dehumanizujący wpływ na jednostkę. Choć nie jest całkowicie ślepy na jego użyteczność.  Jak w poprzednich filmach, tak i tu Reitman buduje przewrotną fabułę. Swoimi bohaterami czyni osoby odbiegające od przeciętności. Można wręcz rzec, że oswaja amerykańskie demony (nałogi, nastoletnie ciąże, życie singla). Jednocześnie jednak wzmacnia typowe przekonania. Ryan może być sympatycznym człowiekiem, ale okazuje się, że jego samotność nie jest wcale tak pozytywną cechą, że kryje się za nią przemożny lęk przed zranieniem, lęk niezwykle realny. W ten sposób Reitman idealnie wpisuje się w aktualny trend komedii amerykańskich, które pod pozorami rebelii starają się rozpropagować najbardziej konserwatywne z idei.  Choć jako całość ""W chmurach"" uważam za najsłabszy film Reitmana, jest jedna rzecz, w której przewyższa on wszystkie wcześniejsze dokonania reżysera: to poziom gry aktorskiej. W sezonie nagród mówiło się głównie o George'u Clooneyu, ja jednak chcę zwrócić waszą uwagę na dwie kobiece kreacje, moim zdaniem o wiele bardziej ciekawe. Vera Farmiga brawurowo zagrała postać, która (z nielicznymi wyjątkami) była dotąd zarezerwowana wyłącznie dla mężczyzn. Co jednak istotne, nie wyszedł z niej żaden babochłop, udało jej się idealnie wyważyć proporcje męskiej agresywności z kobiecą finezją i wrażliwością. Fantastycznie radziła sobie też Anna Kendrick. Bezbłędnie wyczuła zarówno komediowe jak dramatyczne niuanse scenariusza. Clooney oczywiście był w swoim żywiole. Jest jak Mickey Rourke w ""Zapaśniku"": w zasadzie gra samego siebie i rzecz jasna doskonale sobie z tym radzi. Osobną kwestią są liczne epizody, które same w sobie są perełkami. Wystarczy wspomnieć chociażby o J.K. Simmonsie.  Filmem ""W chmurach"" Jason Reitman dołączył do zaskakująco małego grona twórców, którzy po trzech filmach kinowych wciąż nie zaliczyli żadnej wpadki. Mam nadzieję, że jego dobra passa będzie trwać dalej.  "
Slumdog. Milioner z ulicy (2008),6,"Danny Boyle uwielbia pokazywać na ekranie fekalia. W ""Trainspotting"" mieliśmy magiczną scenę, w której główny bohater nurkuje w klozecie, by wśród pływających kup odnaleźć opiumowy czopek. W oscarowym ""Slumdogu"" brytyjski reżyser przeszedł samego siebie, przedstawiając siedmioletniego chłopca, który decyduje się wskoczyć do wypełnionej odchodami, wykopanej w ziemi dziury i w ten sposób zdobyć autograf  ukochanego gwiazdora filmowego Amitabha Bachchana. Scena okazuje się kluczowa dla całego filmu. Po pierwsze, mówi nam wiele  o charakterze Jamala, gotowego na wszystko, aby spełnić swoje marzenia. Po drugie, stanowi ona czytelną i dosadną metaforę Indii, w których rozgrywa się akcja ""Slumdoga"" - kraju, gdzie bogactwo i niemal boski kult celebrytów sąsiaduje z niewyobrażalną nędzą oraz brakiem szacunku dla ludzkiego życia.  Jamala poznajemy, gdy w wieku osiemnastu lat startuje w teleturnieju ""Milionerzy"". Choć chłopak jest wychowanym w slumsach półanalfabetą, bez problemu odpowiada na kolejne pytania, które mogłyby sprawić problem nawet osobom z tytułami naukowymi. Organizatorzy, podejrzewają bohatera o oszustwo, wzywają więc policję. W trakcie brutalnego przesłuchania Jamal zaczyna snuć historię swojego życia. Tylko w ten sposób jest w stanie wyjaśnić, jak udało mu się dotrzeć do finałowego pytania za dwadzieścia milionów rupii.    Od tego momentu akcja filmu biegnie dwutorowo: retrospekcje z dzieciństwa bohatera przeplatane są  scenami z komendy i studia telewizyjnego. Korzystając z kręconych kamerą z ręki zdjęć oraz teledyskowego montażu, Boyle odświeża konwencję z ducha dickensowskiej opowieści społeczno-obyczajowej. Choć widz co chwila spotyka się tu z przemocą, strachem i niesprawiedliwością, reżyser potrafi rozładować złe emocje dzięki poczuciu humoru oraz skłonności do liryzmu. Nietrudno odczytać komunikat twórców: oglądacie pachnącą curry egzotyczną bajkę, ale jej fundamentem są przecież emocje dające się odczytać pod każdą szerokością geograficzną.  Gdyby nie irytująca skłonność twórców do posługiwania się najbardziej naiwnymi rozwiązaniami fabularnymi, można by się w tym filmie pewnie zakochać. Niby usprawiedliwia ich konwencja, ale trzeba znać przecież jakieś granice! I jeszcze to artystyczne kunktatorstwo: jak tu złączyć modną bollywoodzką estetykę (w finale nie mogło zabraknąć efektownego tańca) z uniwersalnym kodem popkulturowym i w ten sposób zadowolić zarówno widza ambitnego jak i zwykłego zjadacza popcornu.  ""Slumdog"" został u nas wydany na DVD w kilku wersjach. Osobiście polecam kolekcjonerskie dwupłytowe wydanie, gdzie oprócz filmu znajdziecie masę ciekawych dodatków: reportaże z planu, wywiady z twórcami, teledyski oraz  wycięte sceny. Chyba nikogo nie zdziwi informacja, że Boyle popada przed kamerą w niezdrową ekscytację, gdy opowiada o kręceniu sceny w latrynie... Wszystkie materiały zostały przetłumaczone na język polski. "
Wilkołak (2010),6,"Jeśli ktoś śledził wiadomości dotyczące prac nad ""Wilkołakiem"", ten za cud powinien poczytywać sam fakt zaistnienia filmu w kinach. Po pierwsze, jest to projekt wytwórni, a nie twórców, a odgórnie robione filmy rzadko się udawały w Hollywood. Po drugie, przed zdjęciami, w ich trakcie, a przede wszystkim po ich zakończeniu wymieniono z pół ekipy, a każda zmiana nazywana była ""podrasowywaniem"" i ""uatrakcyjnianiem"" filmu. Po trzecie, wilkołactwo to temat ryzykowny, chętnie swego czasu przez kino podejmowany, ale rzadko z dobrym skutkiem. Jednak mimo wszystkich tych przeszkód nie da się zaprzeczyć, że ""Wilkołak"" okazał się filmem zdumiewająco dobrym. Nie miał prawa się udać, a jednak – ze wszystkimi ewidentnymi wadami – jest to kawał dobrej rozrywki.  ""Wilkołak"" zaczyna się jak klasyczna gotycka powieść grozy. Mamy mroczną szlachecką rezydencję i rodzinę, która od lat zdaje się być prześladowana przez tragedie. Ojciec jest postacią chłodną i zdystansowaną. Matka zginęła w młodym wieku, ponoć popełniła samobójstwo. Lawrence, jeden z synów, nie wytrzymał presji i został zamknięty w szpitalu dla obłąkanych, a potem wysłany za ocean. Drugi został z ojcem, ale po latach, kiedy już wydawało się, że uwolnił się od rodzinnej klątwy, ginie, brutalnie rozszarpany przez bliżej niezidentyfikowanego stwora. Wtedy to do rezydencji powraca z zesłania Lawrence i rozpoczyna prywatne śledztwo. Jego rezultatem jest rana zadana przez bestię, za sprawą której już wkrótce sam poczuje niebezpieczny wpływ pełni księżyca.  ""Wilkołak"" to remake klasycznego horroru z 1941 roku pod tym samym tytułem. Jeśli jednak ktoś liczy na powrót do starych dobrych czasów, ten się mocno rozczaruje. Z prawdziwej gotyckiej opowieści grozy została tylko scenografia i ogólny zarys fabuły. Reszta została podrasowana na potrzeby współczesnego odbiorcy. Stąd sceny przemiany w wilkołaka zostały bardzo pieczołowicie opracowane i trzeba przyznać, że są niezwykle widowiskowe. Z kolei sceny ataków wilkołaków są o wiele bardziej brutalne, niż się można było tego spodziewać. Kiedy dodać do tego osobliwe poczucie humoru scenarzystów widoczne w konstrukcji niektórych bohaterów oraz w dialogach, rezultat końcowy jest zaskakujący. Przywodzi na myśl horrory Jamesa Whale'a: z jednej strony robione całkiem serio, a z drugiej charakteryzujące się campową ironią i celebracją kiczu. Paradoksalnie więc unowocześnienie ""Wilkołaka""  sprawia, że jest mu zdecydowanie bliżej do ""Narzeczonej Frankensteina"" niż do barokowego rozmachu ""Drakuli"" Coppoli czy lateksowej estetyki ""Underworldu"".  Wielką zaletą filmu są kreacje aktorskie. Nie chodzi mi tu o Benicio Del Toro, do którego pasowała rola Lawrence'a, lecz o pojawiających się na drugim planie Anthony'ego Hopkinsa i Hugo Weavinga. Obaj zagrali postaci mocno przerysowane, które w rękach mniej doświadczonych aktorów przeistoczyłyby się w błaznów. Tymczasem pełen ironii Weaving z cudownym akcentem wypowiadający swoje jakże brytyjskie kwestie, czy też Hopkins w roli mocno toksycznego ojca, to bohaterowie barwni, intrygujący i przykuwający uwagę. Na tle ich popisów Emily Blunt jest niczym więcej jak atrakcyjną dekoracją.  Najsłabszą stroną ""Wilkołaka"" jest niestety montaż. Oglądając początek, można wręcz pomyśleć, że film sklejano nie na montażowym, a na rzeźnickim stole. Brak konsekwencji, nielogiczności, usuwanie scen, do których później odwołują się bohaterowie to tylko niektóre z grzechów popełnionych w postprodukcji. Przyjmuję wyjaśnienie reżysera, że chodziło o skrócenie czasu oczekiwania na pojawienie się wilkołaka. Uważam jednak, że dla dobra filmu byłoby mimo wszystko lepiej, gdyby początek był nieco dłuższy, nawet jeśli niektórzy z widzów zarzucaliby, że jest nudno. Później już bowiem nudno nie jest i film całkiem ładnie się rozkręca. Kiedy zatem pojawiają się napisy końcowe, wrażenia są jak najbardziej pozytywne."
Niezasłane łóżka (2009),6,"Nie mam żadnych wątpliwości, że ""Niezasłane łóżka"" znajdą uznanie w oczach wielu co wrażliwszych kinomanów. Bo też jest tu sporo rzeczy, które mogą się spodobać. Niestety za piękną elewacją kryje się pustostan, przestrzeń fabularna pozbawiona treści i znaczenia.  Miejscem akcji jest londyński squat. Tu spotkać można Hiszpana, Francuzkę i oczywiście Brytyjczyków. W tym chaotycznym, pełnym żywiołowości i spontaniczności miejscu wszystko się może zdarzyć. Można odnaleźć miłość lub tylko poeksperymentować, można zrealizować marzenia, bądź też dać się zaskoczyć niespodziewanym uśmiechem losu. Naszymi przewodnikami po tym anarchistycznym świecie jest dwójka młodych ludzi: Axl, który szuka biologicznego ojca, i Vera, wciąż rozpamiętująca związek z chłopakiem, która niespodziewanie odnajdzie nową miłość.  ""Niezasłane łóżka"" grają na emocjach i tęsknotach młodych widzów. Idealizacja i gloryfikacja komun to woda na młyn tych wszystkich, którym marzy się zerwanie sztywnych gorsetów codziennej egzystencji. Wystarczy jednak dać krok do tyłu, wsłuchać się w to, co tak naprawdę mówi Alexis Dos Santos, by zorientować się, że nie mówi nam nic. Historia Axla, Very i całej reszty to tylko bajeczka dla nieco starszych dzieci. Twórcy bez żadnych skrupułów pozorują głębię, wyolbrzymiają tęsknoty, byle tylko wzbudzić w widzach emocje.  To, że udaje im się omamić widza, to w dużym stopniu zasługa realizacji stojącej na naprawdę wysokim poziomie. Dos Santos do perfekcji opanował sztukę czarowania słowem i obrazem. Zdjęcia w ""Niezasłanych łóżkach"" to w wielu momentach miniarcydzieła. Zachwyca sposób realizacji ""scen łóżkowych"" i delikatność, z jaką opowiedziana jest historia anonimowego romansu Very (najlepszy z wątków w całym filmie). Fabułę opakowano w bardzo eklektyczną i łatwo wpadającą w ucho muzykę, przez co zachwyca swoim romantyzmem. Taka mieszanka może porwać każdego. Nie zmienia to jednak faktu, że zamiast prawdziwej słodyczy, mamy tu do czynienia ze słodzikiem. Bohaterowie są cieniami prawdziwych ludzi. Historie, choć wizualnie atrakcyjne, ze zdroworozsądkowego punktu widzenia – kompletnie nierealistyczne. Prawdziwa baśń powinna być mocno osadzona w rzeczywistości. Tylko wtedy zamiast chwilowego ""haju"" możliwe jest głębokie doznanie. Tu tego niestety brakuje, przez co ""Niezasłane łóżka"" należą do tej kategorii filmów, które bawią, póki trwają, a potem szybko odchodzą w niepamięć."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Pozdrowienia z Paryża (2010),4,"Pierre Morel postanowił odetchnąć po poważnym kinie akcji i, inspirując się filmami pornograficznymi, nakręcił dynamiczną komedię szpiegowską. Ekwiwalentem stosunków seksualnych są tu strzelanki, bijatyki i pościgi. Całość, jak w pornosach, łączy zaś ledwie zawiązana fabuła. Ale tak właśnie ma być. Ociekający absurdalnym humorem film jest niczym więcej jak czystą rozrywką. Dlatego też oglądając ""Pozdrowienia z Paryża"", najlepiej całkowicie wyłączyć myślenie. Jakakolwiek próba doszukiwania się logiki prowadzić będzie do bólu głowy.  Konstrukcja filmu jest banalnie prosta. Mamy dwóch bohaterów o skrajnie różnych charakterach. Jonathan Rhys Meyers gra pracownika wywiadu w ambasadzie amerykańskiej w Paryżu, któremu nudzi się ciepła i wygodna posadka i który bardzo chciałby wziąć udział w prawdziwej misji szpiegowskiej. John Travolta to żywiołowy, nieprzewidywalny tajniak, który przeżył wiele ryzykownych misji. Z bliżej nieznanych powodów (jakby kogoś naprawdę to interesowało) tych dwoje zostaje partnerami w najbardziej chaotycznej i niebezpiecznej misji, jaką tylko można sobie wyobrazić.  I tak dochodzimy do sedna, czyli akcji. Film zaczyna się dość spokojnie, ale w momencie pojawienia się na ekranie Travolty, puszczają wszelkie hamulce. Im bardziej nieprawdopodobne wyczyny, tym większe szanse, że zobaczymy je na ekranie i to skwitowane jakąś zabawną uwagą. Rzecz przypomina skrzyżowanie któregoś z filmów o ""Żandarmie"" z ""Zabójczą bronią"". Ryzykowna to hybryda i trzeba przyznać, że miejscami i reżysera, i aktorów trochę ponosi i przesadzają ze świrowaniem na ekranie. Jeśli jednak podejść do całości z dystansem, jeśli tylko nie będzie się próbowało brać wszystkiego na serio, wtedy ""Pozdrowienia z Paryża"" mogą naprawdę nieźle bawić.  To powiedziawszy, trzeba przyznać, że Morel nie ustrzegł się błędów. Pierwszym jest samo sparowanie Rhysa Meyersa z Travoltą. Hollywood już dawno nauczyło się, że para głównych bohaterów powinna się różnić nie tylko charakterami, ale także wyglądem zewnętrznym. Dlatego też w latach 80. tak chętnie łączono czarnoskórych i białych aktorów, a ostatnio często konfrontowane są ze sobą płcie. Rhys Meyer i Travolta są zbyt do siebie podobni, przez co ich ekranowa odmienność nie przekonuje. Błędem było też wprowadzenie scen o bardziej poważnym tonie. W filmie opierającym się wyłącznie na akcji i humorze nie można pozwolić sobie na wybicie widza z rytmu. Może bowiem wtedy zacząć za dużo myśleć, a to byłoby zabójcze dla filmu. Na szczęście Morel tylko przez chwilę flirtuje z poważnymi dylematami, przez co dyskomfort widza szybko mija i pozostaje błogie zadowolenie.  "
Percy Jackson i Bogowie Olimpijscy: Złodziej Pioruna (2010),6,"Po wywołujących wypieki na całym ciele seriach ""Harry Potter"" i ""Zmierzch"" nastolatków ubezwłasnowolnić może świeża na naszym rynku seria o synu  boga morza i oceanów. Przygody Percy'ego Jacksona znane są Amerykanom już od kilku lat. Aktualnie w księgarniach za oceanem dostępna jest piąta część sagi. My czekamy, aż wydawnictwo wypuści w marcu trzeci tom. Choć seria nie jest jeszcze u nas na tyle znana, byśmy składali petycję o przyśpieszenie druku, wydaje się, że po premierze ekranizacji pierwszej części – ""Percy'ego Jacksona i Bogów Olimpijskich"" z podtytułem ""Złodziej pioruna"", może się to diametralnie zmienić.  Może…  Percy'emu Jacksonowi wydaje się, że jest zwykłym nastolatkiem. Co prawda ma dysleksję, ADHD, czasem słyszy głosy, ale poza tym niczym się nie wyróżnia. Pewnego dnia, zupełnie nieoczekiwanie, zaatakuje go śmiertelnie niebezpieczna erynia. To znak dla jego opiekunów, że nadszedł czas, by chłopak poznał prawdę o swoim niezwykłym pochodzeniu. Percy dowie się, że jest synem Posejdona, a sam Zeus posądza go o kradzież pioruna, najpotężniejszej broni na ziemi i w niebie. Tak rozpoczyna się jego długa podróż, podczas której przekona się, że świat mitologii to nie fikcja.  Reżyser filmu, Chris Columbus, stał za kamerą klasyków, które są nieodłącznym elementem dzieciństwa kilku generacji. Dość wymienić ""Kevina samego w domu"" i ""W Nowym Jorku"", ""Panią Doubtfire"" czy ""Harry’ego Pottera i Kamień Filozoficzny"". Doświadczenia reżysera w kręceniu i produkcji filmów dla dzieci i młodzieży widać także w ""Percym Jacksonie"". Trudno jednak ocenić, czy to wciąż kunszt, czy już tylko praca rzemieślnicza. W ""Złodzieju pioruna"" jest wszystko, co dzieci lubią najbardziej: masa nieprawdopodobnych przygód, wątki romantyczne i spektakularne efekty specjalne. Z drugiej strony, wielokrotnie wykorzystywany motyw wrażliwego chłopaka, który odkrywa, że ma nadprzyrodzone moce i zostaje powołany do uratowania świata, może się w końcu zużyć, a Percy'emu brakuje magnetyzmu, by mógł rozgorączkować widownię czekającą na kolejne części jego przygód.  Efekt wizualny psuje dodatkowo dubbing, który sprawdza się w kreskówkach, ale w filmach z żywymi aktorami wprowadza niezamierzony komizm. Miłą niespodzianką są za to gwiazdy dużego formatu, takie jak Pierce Brosnan i Uma Thurman, występujący w filmie w dość nietypowych kreacjach. Co do młodego Percy'ego, czyli Logana Lermana, ma on szansę zostać mocnym rywalem Zaca Efrona. Z tym samym zestawem min i grymasów są nie do odróżnienia.  Po seansie ""Percy'ego Jacksona"" dochodzę do wniosku, że tradycja kręcenia serii na podstawie bestsellerów dla nastolatków ma się całkiem dobrze. Studia filmowe mogą wciąż liczyć na świecie na zyski liczone w miliardach dolarów."
Autor widmo (2010),7,"Biedny Roman Polański! Nieważne, co by nakręcił – thriller, kostiumowy romans czy ekranizację powieści Dickensa – 95% krytyków i tak będzie interpretowało film przez jego pryzmat biografii. W ""Tragedii Makbeta"" (1971) odnajdywano nawiązania do morderstwa żony reżysera, Sharon Tate. Z kolei ""Oliver Twist"" (2005) stał się pretekstem do rozważań, czy artysta wykorzystał przy realizacji własne doświadczenia z czasów, gdy jako dziecko przebywał w żydowskim getcie. Nie inaczej jest w przypadku ""Autora Widmo"", w którym Polański niczym wieszczka Kasandra przepowiedział ponoć własną przyszłość.  Oto posiadłość, w której przebywa były premier Wielkiej Brytanii (Pierce Brosnan), zostaje oblężona przez stado reporterów. Wszystko z powodu oskarżenia o zbrodnie wojenne, jakie skierował pod adresem polityka jego partyjny kolega. Nie trzeba być reporterem TVN24, aby skojarzyć ekranową nagonkę medialną z sytuacją samego reżysera, który od pewnego czasu przebywa w areszcie domowym, czekając na decyzję w sprawie ekstradycji do Stanów Zjednoczonych.  ""Autor Widmo"" nie jest z pewnością najlepszym dziełem w dorobku twórcy ""Dziecka Rosemary"". Jak na thriller za dużo tu dłużyzn, pustych miejsc i dziur fabularnych. Film montowano  najprawdopodobniej w pośpiechu, gdyż zbliżał się festiwal w Berlinie. W efekcie środkowe partie ""Autora"", zamiast skutecznie podkręcać napięcie, działają niczym tabletka na sen. Jakby tego było mało, scenariusz naszpikowany został końską dawką absurdalnych zwrotów akcji, które budzą wątpliwość, czy aby opowiadana na ekranie historia nie jest jakimś przewrotnym żartem ze strony reżysera.  Jednak, choć lista warsztatowych zbrodni i wykroczeń Polańskiego jest długa, jego nowy film nie pozwala o sobie tak łatwo zapomnieć. To przede wszystkim zasługa obezwładniającej atmosfery będącej mieszanką dławiącego fatalizmu oraz  gęsto utkanej siatki niedopowiedzeń. Postać premiera była ewidentnie wzorowana na Tonym Blairze, ale reżyser nawet nie udaje, iż chciałby zabrać głos w ważnej sprawie. Interesuje go przede wszystkim budowanie złowieszczego klimatu i umieszczanie w filmie cytatów z własnej twórczości: pojawiających się niespodziewanie dziwacznych osobników, przedłużających się rozmów telefonicznych, trącących groteską sytuacji (azjatycki ogrodnik oferujący bohaterowi swoją garderobę) etc.  Tytułowy bohater – pisarz, którego imienia nigdy nie poznamy (Ewan McGregor) – zostaje wynajęty do poprawienia wspomnień szefa brytyjskiego rządu. Notatki, które otrzymuje, kryją w sobie śmiertelnie niebezpieczne tajemnice, ale Duch nie zdaje sobie z tego początkowo sprawy. Nie wie też, że jest, być może, marionetką w rękach szpiegów manipulujących polityką zagraniczną Wysp. Próbując dociec prawdy w imię zawodowej rzetelności, pisarz trafia w pułapkę bez wyjścia. Jest już za późno, by się wycofać lub przejść na stronę czarnych charakterów. To, do czego bohater dąży, okazuje się widmem. Pozostaje mu tylko milcząca, zimna, wzgardliwa Niepamięć świata, jak pisał Adam Asnyk. Czy nie podobnie było chociażby z detektywem Gittesem z ""Chinatown"", uwikłanym w intrygę jak z antycznej tragedii, który w finale filmu nie mógł przeciwstawić się ani panoszącemu się złu, ani bezwzględnemu przeznaczeniu?  Jak widać, film Polańskiego miał w sobie dużo większy potencjał. Pozostaje mi tylko wierzyć, że reżyser zafunduje nam w przyszłości  przemontowaną ostateczną wersję, która zostanie wypuszczona na Blu-rayu. To, co możemy zobaczyć teraz w kinach, jest okaleczoną ofiarą terminów w kalendarzu producenta.   "
Amelia Earhart (2009),5,"Filmowe biografie można z grubsza podzielić na dwie grupy: te, które opowiadają o czynach, i te, które próbują zajrzeć pod maskę persony. Ocena ""Amelii Earhart"" w dużej mierze zależeć będzie od tego, który rodzaj biografii preferujecie. Film Miry Nair jest bowiem podręcznikowym przykładem filmu koncentrującego się na czynach.  Ostatni lot jednej z najsłynniejszych pionierek kobiecego lotnictwa stał się dla reżyserki pretekstem do zaprezentowania kluczowych scen z jej życia, a raczej ostatnich 10 lat. O tym, co działo się wcześniej, twórcy milczą, wyliczankę zaczynają od jej pierwszego lotu przez Atlantyk. Potem przelatują przez ekran jej biznesowo-reklamowe zobowiązania, związek z wydawcą George'em Putnamem, samotny przelot przez Atlantyk, romans z Gene'em Vidalem i w końcu jej marzenie: lot dookoła świata. Czy dzięki tym scenom można odpowiedzieć na pytanie ""Kim była Amelia Earhart?"". Nie bardzo. Z filmu dowiadujemy się jedynie tego, że była kobietą wyzwoloną w sposób daleko odbiegający od normy, że miała szczęście trafić na mężczyznę, któremu jej niezależność nie przeszkadzała i że zniknęła w niewyjaśnionych okolicznościach w lipcu 1937 roku.  Co jednak kryło się za jej przemożną chęcią latania? Dlaczego tak ważne było zachowanie wolności nawet w związku z mężczyzną, którego kochała? Na te i podobne pytania film nie daje żadnej odpowiedzi. Ale tak właśnie jest z ""biografiami czynu"". Ich zadaniem nie jest przeniknięcie tajemnicy psychiki, lecz przypomnienie widowni o istnieniu niezwykłych ludzi i zainteresowaniu ich  biografiami na tyle, by szukali dalszych informacji na własną rękę. Nair to doskonale rozumie i dlatego wybrała te, a nie inne wydarzenia z życia Earhart.  Od strony realizatorskiej film oczywiście prezentuje się bardzo dobrze. Jest to jednak rzemieślnicza robota: solidna, odporna na krytykę, ale całkowicie bezpieczna, pozbawiona inwencji i polotu. Liczne panoramy, muzyka rozpisana na instrumenty dęte i strunowe oraz zmieniająca się jak kameleon Hilary Swank w roli głównej składają się na piękny obrazek, o którym pamięta się jednak tylko póki trwa. Trudno też nie zauważyć, że Swank zagrała tu pod Oscara. Niestety starała się trochę za bardzo, a tego członkowie Akademii nie lubią, no chyba że jest to Tom Hanks lub Sean Penn. Osobiście o wiele bardziej zainteresował mnie Putnam zagrany przez Richarda Gere'a. Niestety jest to tylko postać drugoplanowa, przez co nie zostaje w pełni wykorzystana w narracji.  ""Amelia Earhart"" okazała się filmem pozbawionym pasji stanowiącej istotę natury samej bohaterki. Jest to jednak rzecz solidna, a to się liczy dla wielu widzów.  "
Wciąż ją kocham (2010),6,"Nicholas Sparks należy do ulubionych pisarzy Hollywoodu. I nie ma się czemu dziwić. Sparks z upodobaniem pisze o związkach międzyludzkich i miłości splecionej z twardą rzeczywistością. Historie te naprawdę ładnie wyglądają na wielkim ekranie i to przy stosunkowo niewielkim wysiłku ze strony twórców. I tak właśnie jest z ""Wciąż ją kocham"" – filmem, który przerwał serię zwycięstw ""Avatara"" w Stanach Zjednoczonych.  Obraz Lassego Hallströma to skomplikowana historia miłości skutej więzami powinności, w której centrum znajduje się dwójka młodych ludzi: John i Savannah. On wychowywany był przez ojca cierpiącego na zaburzenia autystyczne. Matka opuściła dom, kiedy był małym dzieckiem. Odmienność rodzica w zetknięciu z okresem dojrzewania wytworzyła mieszankę wybuchową. John znalazł jednak rozwiązanie: wojsko. Tam uspokoił się i kiedy wraz z Savanną spotykamy go po raz pierwszy, widzimy uroczego, wysportowanego, nieco porywczego młodzieńca. Jeden skok do wody wystarczył, by zwrócił uwagę młodej Savanny. Wkrótce między nimi rozkwita gorące uczucie. Niestety John musi wracać do jednostki. Czas i przestrzeń zdają się jednak nie mieć żadnego znaczenia, kiedy mają pewność, że za rok będą razem.  Jak jednak mawiają: ""Chcesz rozśmieszyć Boga, opowiedz mu o swoich planach"". 11 września 2001 roku świat bohaterów, podobnie jak wielu Amerykanów, zmienił się raz na zawsze. John zamiast wrócić do domu, do Savanny, zaciągnął się raz jeszcze, by wraz ze swymi towarzyszami spełnić powinność wobec ojczyzny. Savannah robi dobrą minę do złej gry, bo też jak ma żyć w niepewności, czy jej ukochany przypadkiem nie został zabity. Ogień miłości nie gaśnie, ale niestety zostaje przyćmiony przez pożogę zagrażającą wszystkim.  ""Wciąż ją kocham"" ma w sobie wszystko to, za co ludzie kochają historie Sparksa: bohaterów, którzy wzbudzają empatię, piękne, a przy tym bardzo prawdziwe potraktowanie relacji międzyludzkich oraz miłość, o jakiej marzą wszyscy, wszechogarniającą, lecz nie destrukcyjną, potężną, ale nie egoistyczną. Lasse Hallström po kilku kompletnie nieudanych obrazach, tym razem powstrzymał się od nadmiernej ingerencji w materię. W rezultacie otrzymaliśmy film z jednej strony boleśnie poprawny, z długimi klipami do rzewnej muzyki à la film niezależny, z drugiej strony wzruszający i po prostu ładny.  Oglądając Channinga Tatuma, dochodzę do wniosku, że wielkim aktorem to on już nigdy nie zostanie. Po prostu nie ma aż takiego talentu. Jednak w odpowiednich rękach potrafi zagrać bardzo poprawnie. Hallströmowi udało się wydobyć z niego iskrę prawdy, przez co John stał się człowiekiem z krwi i kości. Prawdziwą gwiazdą filmu jest jednak niesamowity Richard Jenkins w roli ojca Johna. Jego postać jest skromna, jego gra pozbawiona fajerwerków próżności, a jednak każda chwila jego obecności na ekranie to źródło silnych emocji. Co więcej, działa on jak katalizator. Przy nim wszyscy inni aktorzy wypadają lepiej. Może właśnie dlatego bardziej niż historia miłości Johna i Savanny zainteresowała mnie historia relacji ojciec-syn. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Kołysanka (2010),7,"Nie takie wampiry straszne, jak je malują na plakacie ""Kołysanki"". W rzeczywistości Juliusz Machulski nakręcił poczciwą komedię familijną, w której nie pada ani jedno brzydkie słowo, a makabry i przemocy tu tyle, co przy wizycie u ginekologa. Jednak, choć film nie zawiera większości kluczowych elementów, które definiowały dotąd horror o krwiopijcach, jest to jedna z ciekawszych prób zabawy z wyssanym ze świeżości gatunkiem.  Wampiry Machulskiego nie boją się słonecznego światła, a zamiast w szyje, wolą wgryzać się w nogi. W dodatku nękają ich takie same problemy jak wszystkich mieszkańców Mazur: kryzys ekonomiczny, wielodzietność (piąty potomek w drodze!) i niemieccy turyści próbujący kupić ich ziemię. Gustująca w ciepłej RH+ rodzina Makarewiczów potrafi dać jednak odpór obcemu kapitałowi, zakuwając go w dyby. Krew znad Renu okazuje się zresztą mało pożywna – nakarmione nią niemowlę nabawia się  kolki. Nie odzierając wampirów z ich tajemniczości i mrocznego uroku, Machulski wraz ze scenarzystą Adamem Dobrzyckim potrafił wzbogacić ich wizerunek o typowo polskie cechy charakteru. Efekt jest przekomiczny.  ""Kołysanka"" była początkowo pomyślana jako serial telewizyjny, ale z powodu ograniczeń finansowych Machulski postanowi przerobić ją na film. W scenariuszu brakuje więc mocnego kośćca fabularnego, który spajałby kolejne gagi. Po intrygującym zawiązaniu (Makarewiczowie pojawiają się niespodziewanie w gospodarstwie wytwórcy rzemiosła artystycznego) ""Kołysanka"" rozpada się na serię epizodów przedstawiających próby usuwania śladów po kolejnych ""ofiarach"". W filmowy krwiobieg wpuszczono, na szczęście, bogatą w ironię, aluzje i witaminę B2 substancję, która pobudza tętno i przyspiesza tempo. Szkoda więc, że mające w zamierzeniu podkręcać dobrą zabawę efekty specjalne wyglądają niczym wytwór wyobraźni średnio zdolnego grafika po godzinach ciężkiej pracy w korporacji. Broni się jedynie kapitalna czołówka stylizowana na ilustracje ze średniowiecznych manuskryptów. Reszta realizatorskiej roboty jest bez zarzutu, choć kompozytorowi Michałowi Lorencowi należy się klaps w pupę (a może porządne ugryzienie w łydkę?) za inspirowanie się przy jednym z utworów soundtrackiem ""Piratów z Karaibów"".  Na największe brawa zasługuje przede wszystkim zespół aktorski, który bez większych problemów wszedł w konwencję ironicznej komedii grozy. Ogolony na łyso Robert Więckiewicz może konkurować z Belą Lugosim i Christopherem Lee o tytuł najbardziej uwodzicielskiego krwiopijcy. Bądźcie spokojni, ta ""Kołysanka"" nie ulula Was do snu.  "
Walentynki (2010),5,"Kasę na realizację ""Walentynek"" wyłożyło chyba zrzeszenie producentów czekoladek i pluszowych misiów. Z dzieła Garry'ego Marshalla, który ma na koncie takie romantyczne hity jak ""Pretty Woman"" i ""Uciekająca panna młoda"", płynie bowiem następująca refleksja: jeśli nie otrzymałeś lub nie dałeś komuś w tym roku kartki z serduszkiem, to jesteś smutnym nieudacznikiem.  Akcja filmu rozgrywa się w ciągu dwudziestu czterech godzin w Los Angeles. Marshall, wyraźnie zainspirowany brytyjską komedią ""To właśnie miłość"" miesza ze sobą kilkanaście wątków, kreśląc w ten sposób romantyczny krajobraz zalanej słońcem metropolii. Kamera śledzi m.in. porzuconego przez narzeczoną właściciela kwiaciarni (Kutcher), jego zakochaną w chirurgu przyjaciółkę (Garner), dziennikarza sportowego (Foxx) zmuszonego do kręcenia walentynkowego materiału oraz wracającej z frontu pani żołnierz (Roberts). Poszczególne historie krzyżują się ze sobą, pozwalając w ten sposób rodzić się nowym uczuciowym kombinacjom. Jeśli któryś z bohaterów szczególnie Was irytuje, to możecie być pewni, że za półtorej minuty zastąpi go kolejny poszukiwacz zaginionej miłości. Jeśli chodzi o mnie, najbardziej ubawiłem się, oglądając Queen Latifah w roli agentki futbolisty szykującego się do coming outu.      W przeciwieństwie do Wyspiarzy, Marshalla nie stać na choćby odrobinę zbawiennej zgryźliwości – pomimo dużej ilości zabawnych dialogów, gdy przychodzi do rozmów o zakochaniu, wszyscy robią się sztywni niczym ofiary styczniowych mrozów. Ach, ta prostolinijność amerykańskich filmowców... Ich poprawność polityczna powinna się za to spodobać obrońcom praw mniejszości, którzy docenią ekranowe romanse w wydaniu homoseksualnym i  międzyrasowym.  Niby wszystkie postaci psioczą tutaj na komercyjny charakter  walentynkowego święta, ale jak przychodzi co do czego, kolana miękną im na widok różyczek i czerwonych maskotek. Od miłości nie ma ucieczki, a ponieważ przekonuje nas o tym legion dobrze opłaconych hollywoodzkich gwiazd i gwiazdeczek, to nie ma chyba powodu, żeby wątpić w szczerość tego przekazu. Główną zaletą filmu i tak pozostaje jednak jego... tytuł. Stojąc ze swoją drugą połową w kolejce po bilety, nie będziecie mieć przynajmniej większych problemów z wybraniem obrazu na romantyczny seans we dwoje. Spece od marketingu powinni w tym roku dostać premię za oryginalność.  "
Boogeyman 3: Ostatni rozdział (2008),4,"Na początek warto sobie coś wyjaśnić. Nie sądzę, by na świecie znalazł się ktoś, kto sięgając po film opatrzony tytułem ""Boogeyman 3"", liczył na dzieło o powalającej głębi scenariusza, mistrzowskiej finezji reżyserii i eksplozji aktorskich talentów godnych Złotych Palm, Niedźwiedzi i Lwów. Jeśli jednak należycie do tych naiwnych, to pozwólcie, że was ostrzegę, nic z powyższego w filmie nie znajdziecie. Jeśli jednak jesteście fanami horrorów, ""Boogeyman 3"" jest propozycją w sam raz dla was. Rozrywka to tania i mało wymagająca, ale można w niej znaleźć kilka perełek.  Fabuła nie jest zbyt odkrywcza. Młoda dziewczyna, córka psychiatry z części drugiej, nawiedzana jest przez przerażającego Boogeymana. Koleżanka z akademika nie wierzy jej, kiedy ta opowiada o swoich obawach. Zmieni zdanie, gdy stanie się świadkiem jej brutalnej śmierci upozorowanej na samobójstwo. Teraz dziewczyna musi przekonać resztę studenckiej wiary, zanim zginą kolejne osoby. Czas jednak szybko się kończy.  Mimo że jest to produkcja przeznaczona na rynek DVD, trzeba przyznać, że twórcy podeszli do realizacji filmu całkiem poważnie. Najlepiej wypadają aktorzy. Młodzi, którzy dopiero próbują przebić się do drugiej ligi, nie mieli nic do stracenia, grali więc, jakby to był obraz znacznie większego kalibru. Nie wszyscy z równie udanym skutkiem, ale odtwórczyni głównej roli Erin Cahill zasłużyła na pochwały. To ona w dużej mierze przyczyniła się do tego, że film nie okazał się wielką klapą.  Zadowolony z siebie może być również scenarzysta Brian Sieve. Stworzył prostą, ale w ciekawy sposób przewrotną opowieść, w której dążenie do zbawienia okazuje się  tym, co może koniec końców doprowadzić do śmierci wszystkich. To intrygujące przesłanie, piętnujące działanie i stanowiące pochwałę bierności, jest kompletnie sprzeczne z protestanckim (a może wręcz całym zachodnim) światopoglądem. Kino amerykańskie korzysta z niego z rzadka, czasem z bardzo dobrym skutkiem (na przykład ""Cube"").  Niestety ""Boogeyman 3"" ma też kilka poważny wad. Najważniejszą jest sama postać monstrum. Twórcy kompletnie się nie wykazali. Boogeyman wygląda jak podrzędny sobowtór lub trzeciorzędna drag queen udająca złowrogiego upiora z ""Klątwy"". Nie postarali się też spece od efektów. Tego, co ścieka po ścianach, nie sposób nazwać krwią. Farba jest zbyt jaskrawa i ma całkowicie niewłaściwą konsystencję. Do tego Gary Jones nie do końca potrafi budować nastrój grozy, ograniczył się bowiem tak naprawdę do gaszenia światła i trzaskania drzwiami. To trochę za mało.  Jak zatem widać, ""Boogeyman 3"" nie jest przeznaczony dla przypadkowego odbiorcy. Ci za bardzo koncentrować się będą na ewidentnych wadach produkcji. Film tak naprawdę oglądać powinni jedynie hardcore'owi fani gatunku. Oni potrafią zignorować niedoskonałości i wyłowią wszystkie smaczki, jakie twórcy dla nich przygotowali.  Niestety polscy fani horrorów klasy C zostali potraktowani po macoszemu. Na płycie DVD próżno szukać jakichkolwiek dodatków. Tymczasem wersja oryginalna posiada aż trzy reportaże z planu oraz sceny usunięte.  "
Adam (2009),9,"""Adam"" to film niezwykły. Piękna opowieść o miłości, która rozgrzeje serce każdego romantyka. Kryje się w nim autentyczna magia, a baśniowy klimat, w którym wszystko jest możliwe, przeplata się z surową rzeczywistością daleką od ckliwego happy-endu. Jednak największą siłą filmu jest to, że opowiada o wszechogarniającej miłości. Nie, nie tej romantycznej, skomercjalizowanej wersji uczucia damsko-męskiego, lecz bardziej uniwersalnego, transcendentalnego.  Tytułowy bohater to przystojny mężczyzna, który na pierwszy (i drugi) rzut oka byłby idealną partią dla każdej kobiety. Niestety za tą powierzchowną doskonałością kryje się defekt, który mocno ogranicza jego relacje ze światem zewnętrznym. To zespół Aspargera, zaburzenie będące łagodną odmianą autyzmu. Polega ono na całkowitej ""ślepocie"" na pozawerbalną komunikację. Ci, którzy na nie cierpią, nie potrafią odczytywać niuansów ludzkiego zachowania, emocji z wyrazu twarzy, nie pojmują aluzji, ironii, wszystko biorą dosłownie i są do bólu szczerzy. Tak jest też z Adamem, który już dawno doszedł do przekonania, że łatwiej jest unikać kontaktu z nieznajomymi niż co chwilę wpadać w kłopoty. Jego przekonania zostaną wystawione na próbę, kiedy przypadkowo spotyka atrakcyjną sąsiadkę. Beth też ma swoje wady, w towarzystwie radzi sobie niewiele lepiej od Adama. Ma jednak wystarczająco wiele rozumu, by wystrzegać się dziwaka, jakim jawi się Adam. A jednak serce nie sługa. Między nimi coś zaiskrzyło i po długim wahaniu, niezdarnie, z duszą na ramieniu spróbują zbudować związek.  Jeśli chodzi o samą konstrukcję, ""Adam"" nie mógłby być bardziej konwencjonalną komedią romantyczną. Ma dwójkę mocno różniących się bohaterów. Całość zaczyna się od nieporozumienia, przechodzi fazę zainteresowania, wzajemnej fascynacji, kryzysu i ostatecznego rozwiązania. Wszystko zręcznie opowiedziane, ale bez silenia się na oryginalność. Siłą obrazu jest bowiem co innego: ciekawie nakreślone postaci, autentyczność emocjonalna i zwyczajne ciepło, jakim reżyser otacza i bohaterów, i widzów. ""Adam"" pokazuje, że to, co najcenniejsze w człowieku, co sprawia, że możemy pokochać drugą osobę, to nie jego perfekcyjność, lecz właśnie wady, ułomności. To one nadają indywidualnego charakteru i sprawiają, że nigdzie na świecie nie znajdzie się drugiej takiej samej osoby. Owszem, za sprawą tych samych wad czasem trudno jest ukochanym żyć ze sobą, czasem jest to wręcz niemożliwe, a jednak są niezbędne dla wyczarowania miłości.  Sama miłość jest tu jednak zupełnie inaczej pojmowana. Nie chodzi tu o seksualne przyciąganie, lecz o coś znacznie bardziej uniwersalnego. Miejsce Adama mogłaby zająć Elza z afrykańskiego buszu, Lessie czy Biały Kieł, a film niemal wcale by się nie zmienił. Zabieg ten być może wynikał z faktu, iż język kina nie znalazł jeszcze recepty na radzenie sobie z osobami tak odbiegającymi od normy. Być może jest jednak kolejnym wyrazem siły emocjonalnych więzi, które od wieków każą nam antropomorfizować zwierzęta. Niezależnie od przyczyn rezultat jest ten sam: pozytywnie nastrajająca baśń.  Wielkim atutem ""Adama"" jest odtwórca roli głównej Hugh Dancy. Brytyjczyk chyba ostatecznie udowodnił wszem wobec, że poza piękną buźką ma też prawdziwy aktorski talent. To zdecydowanie jedna z jego najlepszych kreacji w karierze, a być może wręcz najlepsza.  Piękny, prosty, naiwny i ciepły film, który oglądać można nie tylko przed Walentynkami."
Carmo (2008),6,"Kino drogi w wersji południowoamerykańskiej z polskim akcentem. Wydawałoby się, że tak egzotyczna mieszanka da niezwykłe rezultaty. Niestety ""Carmo"" w niczym nie wyróżnia się na tle setek podobnych obrazów. Jak większość próbuje imitować amerykańskie kino i nie potrafi jednocześnie uwolnić się od telenowelowych korzeni.  Akcja rozgrywa się na całkowitym zadupiu. Carmo ma dość tej dziury, w której jedyne, co można robić, to upijać się i uprawiać seks. I to też robi, nie przestając marzyć o przeprowadzce do prawdziwej cywilizacji. Pewnego dnia szczęście się do niej uśmiecha, choć na pierwszy rzut oka wcale na to nie wygląda. Na jej drodze pojawia się Marco, kaleki kierowca wplątany w nie do końca legalny interes przewozowy. Okoliczności sprawią, że wspólnie wpadną po uszy w kłopoty, na które składać się będą: kradzież, porwanie, morderstwo.  Murilo Pasta w swoim pierwszym (i jak dotąd jedynym) filmie kinowym chciał opowiedzieć dynamiczną historię łączącą w sobie akcję, sprawę kryminalną i trochę ironicznego humoru. Intencje jak najbardziej godne pochwały, niestety brak doświadczenia odcisną wyraźne piętno na wykonaniu. Kilka pomysłów, głównie tych komediowych, było naprawdę niezłych. Szczególnie udała się reżyserowi postać matki Carmo celebrującej miłość do Zbawiciela we wszystkich pozycjach z ""Kama Sutry"". Z drugiej strony całość jest źle skomponowana, wiele postaci i wątków pojawia się i znika bez żadnego powodu. ""Carmo"" zdaje się dzieckiem bardzo niezdecydowanego rodzica, który chciał mieć wszystko, a dostał kundla, mieszankę dziwną i kompletnie przypadkową.  Powyższe zdania mogą sugerować, że film jest zły. Tak jednak nie jest. Fele Martínez i Mariana Loureiro robią co w ich mocy, by utrzymać obraz na powierzchni i trzeba powiedzieć, że im się to udaje. Jednak wątpię, by znalazło się więcej niż parę osób, które za rok, dwa będą jeszcze pamiętały, że taki film jak ""Carmo"" w ogóle oglądały.  O wydaniu DVD nie można zbyt wiele powiedzieć. Format obrazu zdaje się być oryginalny. Jednak już dźwięk nie został przystosowany do potrzeb kina domowego i otrzymaliśmy zaledwie DD 2.0. Za dodatki służą klipy z planu filmowego, wypowiedzi twórców oraz zwiastun. Niewiele, ale w przypadku, kiedy spora część tytułów DVD w ogóle nie ma dodatków, nawet tę garść warto docenić."
Tlen (2009),7,"Zapowiadając ""Tlen"" na zeszłorocznych Nowych Horyzontach, Iwan Wyrypajew wypalił prosto z mostu: ""Nie słuchajcie tego, co mam do powiedzenia, tylko dajcie się ponieść rytmowi"" (to chyba jakiś większy marketing, gdyż za jego przykładem poszedł operator Andrei Naidenov na festiwalu Camerimage). I choć te słowa przypominają refren tanecznego kawałka z wczesnych lat dziewięćdziesiątych, są cenną wskazówką interpretacyjną. W drugim, po debiutanckiej ""Euforii"", filmie Wyrypajewa (opartym na autorskiej sztuce), słowo i obraz są podporządkowane rytmowi, ten zaś nadaje tempo całej narracji. Wolny od rygoru ""znaczenia"", wydaje się celem samym w sobie.  Wyrypajew nie potrzebuje fabuły, by zachęcić widza do odbycia tej podróży. Nie daje nam opowieści, lecz jej destylat: On zabił dla niej żonę, a Ona ofiarowała mu uczucie. Prosto ze studia nagraniowego, deklamują naprzemiennie historię swojej szalonej miłości, ujętą w formę… dekalogu. Ilustracją ich wyśpiewywanych, wykrzykiwanych i wyszeptywanych słów są hipnotyzujące teledyski.  W tym magnetyzującym ciągu obrazów, patos przeplata się z ironią, groteska z realizmem, ""wysokie"" z ""niskim"", cyniczne z sentymentalnym, straszne z komicznym. Z worka, do którego wrzucono wszelkie języki popkultury, Wyrypajew wyciąga co chwilę niespodziankę: poklatkową animację, Bin Ladena, spacer po księżycu, wojnę palestyńsko-izraelską, wybuch jądrowy, słodkie zwierzątka, rockmanów z plasteliny. Obrazy, którymi z taką wprawą tasuje, funkcjonują w utworze na podobnych prawach. Dyskurs polityczny jest równie (nie)istotny co konkurs freestyle'u lub anegdota o chłopcu, który kochał tak mocno, że z tej miłości zabił.  Wizualne obsesje reżysera układają się w imponujący, kolorowy patchwork. Najbardziej intrygującą częścią tego eksperymentu pozostaje mimo wszystko sam autor. Mówi w wywiadach, że jego film jest jak tlen i powinniśmy chłonąć go bezrefleksyjnie (w końcu równie ""bezrefleksyjnie"" oddychamy). Później, z rozbrajającą szczerością wyznaje, że chciał opowiedzieć o pogardzie dla języka. Skoro jednak opowieść o rzeczonej pogardzie zamknął w wielonurtowej ""estetyce XXI wieku"", już niedaleko do podejrzenia, iż wbrew zapewnieniom, chciał nadać głębszy sens swojemu dekalogowi – odkryć ""błyskotliwe paradoksy współczesności"" albo ""trzymać rękę na pulsie przemian"". Na pytanie, czy za tym patchworkiem kryje się bezdenna pustka, czy też otchłań znaczeń, odpowiecie sami. Kwestia, co byłoby lepsze dla ""Tlenu"" i bardziej nobilitujące dla Wyrypajewa, pozostanie nierozstrzygnięta.  "
Toy Story (1995),9,"Studio Disneya postanowiło umilić fanom serii oczekiwanie na trzecią część ""Toy Story"" i wprowadzić do kin przekonwertowaną do trzech wymiarów jedynkę. Chwyt to czysto marketingowy – pozwoli producentom wytrząsnąć z bajki ostatnie baksy, które przyczepiły się gdzieś do dna skarbonki, i w dodatku narobi apetytu na kontynuację – ale prawdziwi miłośnicy Chudego i jego świty nie powinni mieć im tego za złe. Bez ""Toy Story"" nie można być szczęśliwym dzieckiem. A w 3D jest jeszcze fajniej.  Od piętnastu lat nic się nie zmieniło. Chudy jest taki sam. W kowbojskim stroju zarządza zabawkami, które ożywają, gdy tylko zostają same w pokoju. Nie trudno sobie wyobrazić, że biedactwa opanowuje straszliwa trwoga, gdy chłopiec, który się nimi bawi, obchodzi urodziny, odpakowuje świąteczne prezenty lub gdy odwiedzają go kochani krewni. Nigdy nie wiadomo, co z takiej okoliczności wyniknie. Może się przecież zdarzyć, że Andy dostanie nową zabawkę i to ją obdarzy całą swoją miłością. Dla pozostałych to by oznaczało śmierć… albo co najmniej wielkie nieszczęście. Kiedy do kompanii dołączy Buzz Astral, kosmonauta z wypasionymi bajerami, będzie naprawdę gorąco. Chudy nie pozwoli, żeby ktoś ukradł mu pozycję. Z rozpaczy posunie się do czegoś naprawdę obrzydliwego, ale zgodnie z disnejowską maksymą, że dobroć i piękno zawsze zwyciężają, jeszcze tego pożałuje.  ""Toy Story"" jest mądrą bajką uczącą dzieci nie tylko szacunku do rzeczy materialnych, ale też absolutnego przekonania, że w życiu najważniejsza jest przyjaźń, szczerość i uczciwość. Nie jest to jednak lekcja nachalna. Dzieci same wyciągną słuszne wnioski, a będą się przy tym bawiły wyśmienicie. Polska wersja językowa w równym stopniu co oryginalna pełna jest cytatów-perełek, którymi dzieciaki żonglują niezmiennie od piętnastu lat. Mnóstwo zabawnych scen i dialogów to powód, dla którego starsi amatorzy animacji uwielbiają tę bajkę tak samo jak dzieci, infantylny morał nie razi ani trochę. W dodatku obraz, który powstał jeszcze w minionym wieku, w konfrontacji z najnowszymi produktami Pixara nie ma się czego wstydzić. Świetnie wykonana animacja wypełniona ciepłymi kolorami teraz połączona z trójwymiarowymi efektami to już synonim pełni szczęścia. Choć 3D ma wielu zawziętych przeciwników, którzy upatrują w nowym trendzie tylko sposobu na wydzieranie od widzów jeszcze większej ilości pieniędzy, nie da się zaprzeczyć, że bułka z masłem, owszem, może być smakowita, ale z górą rozkosznych dodatków to dopiero niebo w gębie."
Oświadczyny po irlandzku (2010),4,"I jak to być mogło, że ona i on osobno przez tyle lat żyli, nie wiedząc o swoim istnieniu... Ano mogło. Ona (Adams) dekorowała  w Bostonie cudze mieszkanka, marząc o własnym apartamencie w najelegantszej kamienicy. On (Goode) prowadził w wiosce zajazd, który nie przynosił zysków.  Zbieg okoliczności sprawił, że spotkali się ze sobą, a potem szczerze znienawidzili.  Amerykanka Anna, poirytowana opieszałością swego mdłego narzeczonego, postanawia skorzystać z okazji i 29 lutego oświadczyć mu się w Dublinie. Stara irlandzka tradycja pozwala bowiem płci pięknej w roku przestępnym przejąć inicjatywę przy tworzeniu nowej komórki społecznej. Jak rozumiem, gdyby dziewczyna spóźniła się jeden o dzień, zostałaby ukamienowana lub (w najlepszym przypadku) wystawiona na pośmiewisko mieszkańców Zielonej Wyspy. Postaci z komedii romantycznych nie muszą być, dzięki Bogu, inteligentne – wystarczy, że ładnie wyglądają i potrafią wzruszać się na zawołanie.  W podróży do Dublina Annie towarzyszy miejscowy, gburowaty Declan, który na gwałt potrzebuje pieniędzy. Trudno o bardziej niedobraną parę, ale jaką mielibyśmy rozrywkę z oglądania dwóch gruchających gołąbeczków?  Bohaterów prześladuje permanentny pech, w związku z czym do celu docierają okrężną drogą. Pozwala to twórcom delektować się turystycznymi atrakcjami Irlandii: ruinami zamku, kamienistymi plażami oraz podrzędną speluną, w której po minucie od zamówienia Guinnessa można zarobić po gębie.  Problem w tym, iż w miarę rozwoju akcji Anna i Declan nie przechodzą wystarczającej wewnętrznej przemiany, abyśmy byli w stanie uwierzyć w rodzące się między nimi uczucie. Pozostają postaciami z dwóch różnych bajek, które, nawet gdy trzymają się za ręce, próbują zachować bezpieczny dystans. A nuż zarażą się nawzajem śmiertelnymi chorobami?  ""Oświadczyny"" ogląda się jednak w miarę bezboleśnie. Film jest krótki, ładnie sfotografowany i przyzwoicie zagrany.  Choć humor nie wznosi się tu ponad poziom wdepnięcia w krowi placek albo rozbicia pantoflem czoła panny młodej, to wpisuje się w przyjazny klimacik kina dla całej rodziny. Odrobina pikanterii pojawia się jedynie w scenie, gdy Anna i Declan próbują udowodnić dwóm konserwatywnym małżeństwom, że są parą. Aby to zrobić, muszą zdobyć się na ognisty pocałunek. Ich buzi-buzi wypada dosyć drętwo w porównaniu z niezwykle namiętną wymianą śliny między włoskimi turystami w podeszłym wieku.   Do dzisiaj dręczy mnie pytanie, czy wśród sponsorów ""Oświadczyn"" znaleźli się również producenci Viagry.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Księga ocalenia (2010),2,"Denzel Washington jest fajny nawet wtedy, gdy wygląda jak nieogolony menel z Dworca Centralnego. W ""Księdze ocalenia"" hollywoodzki gwiazdor przemierza bezkresne obszary Stanów Zjednoczonych po przejściu apokalipsy. Gdzie nie spojrzy, widzi tylko spaloną słońcem ""ziemię jałową"" i trupy. Żywi, których spotyka  na swojej drodze, są zazwyczaj kanibalami. Ale Denzel ma maczetę i umie zrobić z niej użytek. Wieczorami zapuszcza sobie z Ipoda (a jakże, jedyne elektroniczne urządzenie zdolne przetrwać każdą zagładę!) piosenki o miłości i czyta tytułową księgę. To ona wlewa w jego poczciwe serduszko nadzieję i napędza do dalszego działania.  Nie powiem, film braci Hughes ma niezły początek – intrygujący, sugestywny i ciekawy wizualnie.    Dopóki główny bohater krąży po zgliszczach cywilizacji, ""Księga ocalenia"" przypomina skrzyżowanie ""Mad Maksa"" ze ""Stalkerem"". Szlachetne konotacje zostają jednak spłukane w kiblu  dewocji w momencie, gdy Eli trafia do miasteczka rządzonego twardą ręką przez niejakiego Carnegiego (Oldman). Tenże osobnik pragnie za wszelką cenę zdobyć będącą w posiadaniu naszego podróżnika książkę i za jej pomocą posiąść władzę nad umysłami tłumu. Bełkotliwe dysputy z pogranicza teologii i zarządzania zasobami ludzkimi wysysają z filmu całą energię, czyniąc z niego wyrafinowaną niczym klucz francuski propagandę  chrześcijańską. Gdybym nie wiedział, że producentem obrazu był Joel Silver (""Matrix"", ""Szklana pułapka""), jako źródło finansowania obstawiałbym raczej organizacje pokazywane w  głośnym ""Obozie Jezusa"".  Twórcy czynią z Eliego wojującego proroka, który przed anihilacją świata pracował w hipermarkecie. Gdy jednak Pan zlecił mu misję, prostaczek stał się ostatnim głosem prawdziwej wiary. Zaiste, potrzeba boskiej interwencji, aby nie wyjść z tego filmu po dwudziestu minutach. Ciągnie się on jak najnudniejsze rekolekcyjne kazanie, a w dodatku  cierpi na permanentny niedobór akcji. Erupcje przemocy zdarzają się rzadko i nie robią większego wrażenia. Wyreżyserowano je chyba na autopilocie znalezionym w wypożyczalni kaset przy stoisku z niskobudżetowym kinem klasy B.  Gdyby chociaż Hughesowie potrafili wykrzesać z fabuły odrobinę zbawiennej ironii... A gdzie tam! Poza dwoma autentycznie zabawnymi fragmentami ""Księga"" pisana jest wyłącznie nadętym językiem  surowych dogmatyków religijnych. Nie wiem, co w tym wszystkim robią Washington i Oldman, ale skoro kręcą ich mistyczne klimaty, to krzyż na drogę. "
Mądrość i seks (2008),4,"Choćby Madonna straciła głos i nakręciła jeszcze tuzin filmów tak kiepskich jak ""Mądrość i seks"", jej klasa nigdy nie będzie przedmiotem dyskusji. Królowa skandalu pożarła, przeżuła i wypluła kultywujących młodość konsumentów popkultury. Nie odpuściła ani na chwilę, nie żyła własną legendą. By jej ciało było jędrne, utwory modne, a mit niekwestionowany, wykonała katorżniczą pracę. Nie udał się jej fabularny debiut, lecz porażka to o tyle szlachetna, że będąca wynikiem nadmiaru dobrych chęci.  Zgodnie z zamaszystą, polifoniczną koncepcją, losy bohaterów, czworga londyńczyków, miały być odbiciem wielu palących problemów – społecznych, cywilizacyjnych, kulturowych, egzystencjalnych. Eteryczna dziewczyna zmienia baletki na wysokie obcasy i idzie w tany do kluby go go; aptekarka o serduszku wielkim jak Afryka żyje marzeniem uzdrawiania wygłodzonych dzieci; niewidomy poeta mierzy się z ""pustką ponowoczesności"". Jest jeszcze przypominający Borata ukraiński bard (Eugene Hutz, lider grupy Gogol Bordello), który prosto do kamery przekazuje reżyserskie credo, rozpięte między autobiograficznym wyznaniem, kabalistycznym bełkotem a folklorystyczną, uliczną mądrością.  Autorka chciałaby powiedzieć coś ciekawego o wielkomiejskiej alienacji, komunikacyjnej aporii, duchowej filantropii i smutnym losie imigrantów. Mówi dużo, szybko i głośno, dlatego ciężko zrozumieć pojedyncze słowa. Porządkujące ten intelektualny chaos aforyzmy Hutza, przypominają wypisy z poradników samoakceptacji i duchowej odnowy. Bardzo szybko każdy z bohaterów staje się wykładnią życiowej filozofii Madonny. Nie ma w tych sztucznych, wypreparowanych postaciach witalności ani uroku, nie są ani mądre, ani sexy.  Dodatków brak  "
Funny People (2009),9,"Choć w trzeci film Judda Apatowa wpompowano ogromne środki (przeszło 80 milionów dolarów) i zapowiadano go jako oscarowego czarnego konia, amerykański widz wypuścił drugim uchem marketingową retorykę. Po raz kolejny okazało się, że komedie o śmierci to równie skuteczny wabik na masową publiczność co argentyńskie dramaty o trwaniu i przemijaniu. Adam Sandler nie potwierdził klasy aktora dramatycznego (sygnalizowanej w ""Lewym sercowym"" i ""Zabić wspomnienia""), nie zadziałał midasowy dotyk Apatowa. Teraz, gdy film pojawia się w Polsce na DVD, można ów kłopotliwy kontekst recepcji w USA odrzucić. I wiecie co? ""Funny People"" to jeden z najlepszych obrazów mijającego roku. Wbrew obiegowym opiniom, całkiem funny.  Życie George'a (Sandler), zblazowanej gwiazdy estradowej komedii, to żart z ponurą puentą. Po wieloletnich sukcesach na scenie, występach w hollywoodzkich produkcjach i żniwach z lukratywnych, reklamowych kontraktów, los zsyła na niego śmiertelną chorobę. Nie pomogą głupie miny, furgonetki pieniędzy, przygodne romanse. Sfrustrowany i zniszczony George otacza mecenatem początkującego komika, Irę Wrighta (Rogen). Ich znajomość przypomina z początku zapasy sadysty z masochistą. Wkrótce jednak zawiązują nić porozumienia, a w końcu rodzi się trudna, odmierzana kolejnymi próbami charakteru, przyjaźń.  ""Funny People"" to film o walce, pojęcie ""konfliktu"" wydaje się jego fabularnym rdzeniem. Za parawanem słodko-gorzkiej narracji o widmie śmierci, egzekwującym celebrację życia, ścierają się racje, postawy, światopoglądy. George walczy z Irą, mentor z uczniem, cynizm z idealizmem, Sandler z Rogenem. Starcie obejmuje odmienne poetyki komizmu, skrajne wizje estradowej sztuki, a zwłaszcza kontrastowe wyobrażenia o rodzinie, przyjaźni, miłości. Psychologiczne subtelności Apatow uzyskuje dzięki żelaznej, reżyserskiej dyscyplinie. Wie, jak poskromić nadekspresyjnego Sandlera i wycisnąć siódme poty z Rogena. Drugi plan wysadza klejnocikami – Eric Bana wraca do swoich doświadczeń z australijskich scen, Jason Schwartzman jak nikt potrafi zagrać pretensje niespełnionego artysty, a fantastyczny Jonah Hill staje się powoli królem drugiego planu (komputerowo odmłodzić i Eric Cartman z ""South Parku"" jak żywy!)      Wchodząc z kamerą do świata stand-up comedians, Apatow śledzi, jak ""poczucie humoru"" z abstrakcyjnej, niemierzalnej wartości, staje się utylitarnym towarem, włączonym w procesy kulturotwórcze. Jego bohaterowie są naprawdę zabawni dopiero wtedy, gdy gasną światła, a publiczność rozchodzi się do domów. Ich słowotok przestaje być poddany rygorowi konwencji i określonego sposobu prezentacji. I choć tytuł, w kontekście minorowego nastroju, otulającego wątek przewodni, może wydawać się ironiczny, zapewniam, że jest odwrotnie.  Na płycie rewia gagów z planu i komentarz tercetu Apatow-Sandler-Rogen. Raczej skromny dodatek do 146-minutowej projekcji.  "
Lourdes (2009),7,"Czasami tak bardzo czegoś pragniemy, że nie zauważamy, co dzieje się wokół nas. Prawdę tę znakomicie ukazuje film Jessiki Hausner ""Lourdes"", i to nie tylko poprzez fabułę, ale również przez wykonanie i artystyczne wybory samej reżyserki.  Główną bohaterką ""Lourdes"" jest Christine. Kobieta bierze udział w zorganizowanej pielgrzymce do miejsca kultu maryjnego, gdzie wraz z innymi modlić się będzie o uzdrowienie. Christine porusza się na wózku inwalidzkim - nie może chodzić, ani nawet podnieść ręki. W Lourdes ma nadzieję na cud, i cudu tego doświadcza. Pewnego dnia wstaje na oczach wszystkich... Dzięki temu trafia w centrum zainteresowania, czyli tam, gdzie zawsze chciała być. Niestety, osiągnąć to mogła jedynie uciekając się do oszustwa. Tak bardzo stara się uniknąć samotności, że nie zauważa, co dzieje się dookoła. Za nic ma też marzenia, pragnienia i gorącą wiarę tych, którzy do Lourdes przybywają z całego świata. Jest ślepa na prawdę, którą ma na wyciągnięcie ręki.  Podobnie można określić i reżyserkę ""Lourdes"". Jessica Hausner tak bardzo stara się stworzyć film wybijający się ponad przeciętność, tak niewolniczo trzyma się wymyślonej konstrukcji, że pozostaje ślepa na zalążki arcydzieła. Film rozpoczyna się jako studium grupy pielgrzymów. Hausner przygląda się z boku zachowaniom tych, którzy przybywają w nadziei na cud, oraz tych, którzy opiekują się pielgrzymami. Przy okazji możemy poznać też logistykę związaną z przemysłem sakralnej turystyki. Hausner rejestruje z niezwykłą pieczołowitością zachowania różnych osób. Jej obserwacje niemal całkowicie pozbawione są interpretacji, są więc znakomitym pretekstem do zastanowienia się nad ludzkimi zachowaniami i motywacjami. Tę część filmu mogę bez żadnej przesady nazwać minimalistycznym arcydziełem. Potem jednak Hausner decyduje się na hollywoodzki wręcz zwrot akcji. I niestety, precyzyjna konstrukcja tego nie wytrzymuje. Reżyserka demaskuje siebie jako manipulatorkę, a film wybrzmiewa fałszywą nutą. Hausner okazuje się tak nieelastyczna, że dla swojego pierwotnego pomysłu jest w stanie poświęcić niemal wszystko. Na szczęście ostatnia scena jest na tyle mocna w swojej prostocie, że zaciera posmak żółci wywołany nagłą woltą.  Mocną stroną ""Lourdes"" są kreacje aktorskie, przede wszystkim osób drugiego planu. Choć fabuła koncentruje się na Christine granej przez Sylvie Testud, to jednak największy popis gry dała Elina Löwensohn jako niezmordowana siostra Cécile. Skupiona, prawdziwa, reprezentuje wszystko to, co kryje się za ideą pielgrzymek do miejsc kultu: niezmąconą wiarę, niewyczerpaną energię niesienia pomocy, żar nadziei, ale i gorzkie rozczarowanie, kiedy rzeczywistość miażdży nas bezwzględnością swych wyroków.  ""Lourdes"" jest dziełem uszkodzonym, wyrazem zbyt ambitnego umysłu twórczego. Ma jednak w sobie wystarczająco wiele potencjału emocjonalnego, by fani spokojnego kina kontemplacyjnego nie wyszli z seansu rozczarowani."
Za jakie grzechy (2009),5,"Wszyscy wiedzą, że tylko w małych miasteczkach ludzie są naprawdę szczęśliwi. Pół metra śniegu, mróz sięgający tylu kresek poniżej zera, że już nikt tego nie liczy, rodzinne obiady przy dziesięcioosobowym stole, lokalne ploteczki i wspólne poszukiwanie Jezusa zbliżają ludzi, szczególnie, gdy wiedzą, że mają wyłącznie siebie nawzajem. Może i nie ma tu oper, teatrów i wysokiej kultury, ale nie ma też wyścigu szczurów i połamanych nóg na starcie. Przecież wszyscy to wiedzą, wszyscy mądrzy – resztę należałoby nawrócić. Lucy Hill jako kobieta sukcesu w kreacji Renée Zellweger złamie kilka obcasów, zanim przekona się, że dużo wygodniejsza jest płaska podeszwa.  Brigitte Jones gra w ""Za jakie grzechy"" nieugiętą kobietę sukcesu, z tych co to nie tylko są oszałamiająco atrakcyjne, ale też diabelsko inteligentne, surowe i bezwzględne. Jej droga do nawrócenia rozpocznie się od nieopatrznie podjętej misji restrukturyzacji małego zakładu w Minnesocie. Z każdym złamanym paznokciem będzie bliżej odkrycia prawdy, że nie posada i nie status społeczny decydują o wartości człowieka. Zanim do tego dojdzie, będzie musiała przejść szereg upokarzających lekcji, które przytemperują jej charakter i rozkują pokryte lodem serce. Tę syzyfową pracę weźmie na swoje barki najprzystojniejszy facet-do-wzięcia na wsi, w dodatku facet po przejściach, a więc też mądry i szanowany przez lokalną społeczność, krótko mówiąc: ideał. Lucy będzie przy nim topniała jak śnieg na wiosnę.  Choć poskromienie złośnicy będzie się dokonywało stopniowo, to jednak mało przekonująco. W komedii romantycznej nie o przekonanie chodzi – wiadomo, ale film jest zbyt lepki od lukru, żeby się do czegoś nie przyczepić. Mieszkańcy New Ulm przepełnieni miłością i zaufaniem dla nieznajomych budzą co najmniej lekką podejrzliwość, czy aby na pewno nie skrywają tajemnic rodem z miasteczka Twin Peaks. Na takie smaczki jednak nie ma co liczyć. Słone łzy wzruszenia wylane podczas finałowego zwrotu akcji będą największą atrakcją seansu. Nie ma więc co ukrywać, że najlepiej na ""Za jakie grzechy"" będą się bawić dziewczyny i ich męskie przyjaciółki.  Dystrybutor, oprócz zwiastuna i galerii zdjęć, nie zamieścił na płycie żadnych dodatków. Dźwięk i format zapisano w standardowych formatach. Film można obejrzeć z polskimi napisami lub polskim lektorem."
The Limits of Control (2009),7,"Milczący człowiek może wydawać się intrygujący i tajemniczy. Ale czasem, jak uczy popularne powiedzenie i życiowe doświadczenie, jego milczenie oznacza jedynie, że jest mało ciekawy i nie ma nic do powiedzenia. Czy to właśnie przypadek bezimiennego głównego bohatera nowego filmu Jima Jarmuscha? Surowa, wyrzeźbiona kilkoma sprawnymi cięciami dłuta twarz Isaacha de Bankolé sugeruje, że za jego stoicyzmem i niechęcią do kontaktów ze światem kryją się niezmierzone głębie umysłu. Jednak, gdy spędzimy z nim półtorej godziny, mogą zrodzić się w nas podejrzenia, że jedynie sprawia on dobre wrażenie, a sam reżyser – chyba po raz pierwszy – przełożył bogactwo formy nad sens treści.  Początkowo śledzimy poczynania podróżnika w jego niesprecyzowanej bliżej (kryminalnej?) misji z zainteresowaniem. Obserwujemy powtarzane rytmicznie rytuały: uprawia tai chi w pokoju hotelowym. Kontempluje obrazy w muzeum Reina Sofia (za każdą wizytą poświęcając uwagę tylko jednemu dziełu). Zamawia dwa espresso w osobnych filiżankach. To również znak rozpoznawczy dla wtajemniczonych, którzy dosiadają się do naszego uporczywie milczącego bohatera i raczą swoim słowotokiem. Raz rozprawiają o nauce, innym razem o narkotykach, halucynacjach… Perełką jest scena z Tildą Swinton – aktorka w blond peruce opowiada o swoich fascynacjach kinowych, a świat przedstawiony w filmie wspaniale przeplata się z jej refleksjami. Niestety, cały obraz nie trzyma poziomu tego fragmentu. Szczególnie rozczarowujący jest epizodzik z Billem Murrayem – jeśli aktor z ""Broken Flowers"" pojawia się na chwilę, to mamy prawo spodziewać się, że będzie to występ błyskotliwy i godny zapamiętania. Tak się nie dzieje. Za to cała opowieść została odpowiednio podlana sosem metafizyczno-popkulturowym: a to wszyto cytat z Rimbauda, a to nawiązanie do buddyzmu czy filmów Hitchcocka.  Jednak co Jarmusch, to Jarmusch: mimo pretekstowej akcji i niewspółmiernej do zawartych znaczeń intertekstualnej powodzi, rzecz ogląda się dość dobrze, układa się ona w ładną (choć dość błahą) całość. ""The Limits of Control"" z pewnością nie jest najlepszym filmem twórcy ""Truposza"", choć reżyser jak nigdy dopieścił detale i stronę wizualną produkcji. I to właśnie w obrazy, lepiej niż w słowa, wbudował odniesienia kulturowe.  Urzekające są zdjęcia Christophera Doyle’a. Mamy tu kilka sekwencji wyglądających, jakby kręcono je kamerą cyfrową: częściowo prześwietlone migawki z jazdy autostradą, zanurzone w słońcu detale architektoniczne Madrytu. Przypominają one starsze filmy Wima Wendersa czy równie dobre zdjęcia Doyle’a w ""Paranoid Park"" Gusa van Santa. Jednak w ""The Limits of Control"" dominują klasyczne kadry z dopracowanymi kolorami. Bohaterowi, w scenerii jak z obrazów Hoppera, towarzyszy piekielny czerwony. Turkusowo-żółte sekwencje w pokoju hotelowym to wizualne majstersztyki, choć może odrobinę zbyt łopatologicznie skojarzono je z obrazem Juana Grisa w tej samej tonacji. Za to oryginalne wykorzystanie Tàpiesa w końcówce filmu zasługuje na duże brawa.  Co prócz obrazów pozostaje w głowie po obejrzeniu tej hiszpańskiej wyprawy? Autor pewnie chciałby, by odczytywać podróż jego bohatera metaforycznie: jako podróż przez życie, może przez wyobraźnię? Ale to zbyt wygórowane ambicje. Lepiej niż dopisywać do filmu znaczenia, podziwiać jego stronę wizualną: pustynną Andaluzję ze spaghetti-westernów Sergio Leone, las brzozowy widziany przez okno pociągu, nietypowe fragmenty Madrytu i Sevilli. Podobnie jak ""Vicky Cristina Barcelona"" (szczególnie sekwencja gry na hiszpańskiej gitarze w Oviedo), ""The Limits of Control"" chwilami sprawia wrażenie, jakby powstał tylko po to, by atrakcyjnie ukazać Hiszpanię: flamenco, muzeum Reina Sofia, hiszpańskie słońce, bary i całą resztę. Mimo to, nie miałabym nic przeciwko, aby Jarmusch podobnie opisał kamerą polski pejzaż kulturowy, i ten zwykły.   "
Moja krew (2009),3,"""Moja krew"" to film tak robaczywy ideowo, że nie pomogą mu ani walory narracyjne (efektowne zdjęcia Pawła Flisa) ani aktorskie (dobry Eryk Lubos). Jako reżyser, Marcin Wrona uniknął kompromitacji, powinien się jednak wstydzić swojego scenariusza (tak samo jak kapituła konkursu Hartley-Merill winna spłonąć ze wstydu za uhonorowanie go I nagrodą). Nie wiem, o czym myślała współautorka tekstu, Grażyna Trela, gdy pomagała nadać kształt tej hiperszownistycznej pochwale męskości. Nie może być mowy o prowokacji. Zbyt prostoduszny wyszedł im film, zbyt serio. Z całkiem poważnym bohaterem i równie poważnym oglądem świata.  Twardogłowy Igor ma lśniący samochód, mieszkanie z folderu i wzięcie wśród amatorek ""prawdziwych mężczyzn"". Jego kariera bokserska kwitnie, do kryzysu wieku średniego wciąż daleko. Dolce Vita? Niezupełnie. Diagnoza lekarska jest bezlitosna: Igorowi zostały miesiące życia. Upadek na samo dno trwa krótko. Zamiast tłuc rywali za pieniądze, Igor tłucze z frustracji i błądzi po kokainowych ścieżkach. Wódka, dziwki, jednorazowi kumple i upadlający seks. Gdy wychodzi wreszcie z pijacko-narkotycznego amoku, pierwszą myśl powtarza za klasykiem: ""postawię sobie pomnik trwalszy niż ze spiżu…"". I postanawia spłodzić potomka.  Tę deklarację Igor najchętniej wypełniłby samodzielnie, ale skoro natura nie wyposażyła go w macicę, musi ""współpracować"" z płcią piękną. I tu zaczyna się zabawa. Zabawa w tresurę zahukanej Azjatki, którą bohater bez trudu zamienia w nałożnicę. I tak, wietnamski króliczek gania za marchewką (czytaj: małżeństwem, gwarantującym legalny pobyt w Polsce), a gdy traci ją z oczu, dostaje kijem. Tymczasem mocarny samiec korzysta z dobrodziejstw darmowej stacji rozpłodowej, ponieważ chciałby wyprodukować ""ten jedyny"" plemnik, zanim opadnie kosa.  Gdyby szowinizm Wrony kończył się na podobnym rozdaniu fabularnym, szkodliwość jego filmu nie byłaby tak duża. Zawsze można odwrócić kota ogonem i napisać, iż rzecz dotyczy opresyjności patriarchatu i jest zrealizowana w zgodzie ze strategią szoku. Nic z tych rzeczy. Dylematy moralne, egzystencjalne burze, wewnętrzne frasunki i konflikty – to wszystko jest w utworze domeną mężczyzn. Tylko oni mają prawo wybierać między większym i mniejszym złem, tylko oni mogą miotać się między skrajnymi racjami i podejmować najważniejsze decyzje.  ""Moja krew"" to agresywny i zrozumiały tytuł. Z oryginalnego, ""Tamagotchi"", twórcy zrezygnowali. Być może ma to związek ze złożoną w nim obietnicą bez pokrycia. Pamiętacie to różowe, elektroniczne jajeczko? A stworka złożonego z kilku pikseli? Żeby rósł jak na drożdżach i nie usechł ze smutku, trzeba było go karmić, ważyć, leczyć i zabawiać. Igor wprawdzie kupuje swojej dziewczynie lody, ale ani z karmieniem, ani z zabawą, nie ma to nic wspólnego. W jego głowie zachodzi proste równanie. Wymienia lody za ""loda"".   "
Pożegnania (2008),9,"Na nasze ekrany w końcu trafia film, który oczarował w tym roku Amerykańską Akademię Filmową i otrzymał Oscara dla najlepszego obrazu obcojęzycznego. I choć uważam, że ""Walc z Baszirem"" bardziej na statuetkę zasłużył, zupełnie nie dziwię się werdyktowi Akademii. ""Pożegnania"" to bowiem przepiękna, wzruszająca, ale opowiedziana z humorem historia oswajająca widzów z przerażającym wielu, a przecież jak najbardziej naturalnym zjawiskiem, jakim jest śmierć.  Młody Daigo Kobayashi to człowiek wrażliwy i utalentowany. Gra na wiolonczeli w orkiestrze filharmonii. Kiedy ta zostaje rozwiązana, musi wrócić wraz z żoną do rodzinnego miasteczka i domu pozostawionego mu w spadku po matce. Na miejscu rozgląda się za nową pracą. W gazecie odnajduje enigmatyczne ogłoszenie, które zapowiada wysoką pensję, krótkie godziny pracy, a przy tym nie wymaga od pracownika żadnego doświadczenia. Daigo nie może uwierzyć w swoje szczęście, kiedy otrzymuje tę idealną, zdawałoby się, pracę. A potem dowiaduje się, co będzie robił i jest prawie gotów wybiec z wrzaskiem. Zostaje, głównie ze względu na pieniądze, lecz z czasem przekona się, że lubi to, co robi.  Co to za zawód, którego nikt inny nie chce się podjąć? Daigo zostaje specjalistą od przygotowywania zwłok do złożenia do trumny. Jest kimś w rodzaju naszego pracownika zakładu pogrzebowego bądź prosektorium. Jednak, o ile u nas przygotowanie odbywa się za zamkniętymi drzwiami, w Japonii uczyniono z tego ceremoniał, w którym uczestniczyć mogą najbliżsi.  Pierwszy przypadek Daigo pokazuje mu śmierć od najgorszej strony. To straszne oblicze rozkładu, zgnilizny i zepsucia ludzkiego ciała. Chyba nic nie może przerazić  człowieka bardziej. Potem jednak Daigo ma szansę zobaczyć jej drugie oblicze: łagodne i delikatne. Proces przygotowania ciał daje rodzinie ostatnią szansę na pożegnanie i jest to rzecz bezcenna i piękna. I wtedy bohater zaczyna rozumieć, że choć to, co robi, może wydawać się przerażające, czasem bywa niezbędne w procesie odkupienia.  Yôjirô Takita stworzył wspaniałą, prawdziwie magiczną opowieść o życiu i śmierci. Cała konstrukcja przypomina baśń, w której każda decyzja bohatera to kolejny etap w jego rozwoju i przygotowanie do ostatecznego zadania czy spotkania. Wszystko opowiedziane jest z wyczuciem i niezwykłą delikatnością, a jednocześnie z wielkim humorem i bezpośredniością. To fantastyczny film pokazujący, że nie trzeba szokować, by przekraczać granice tabu. Mistrzowskie dzieło, które ma tylko jedną drobną skazę – muzykę. Jest ona zbyt oczywista, za mocno próbuje nakłonić widza do odczuwania konkretnych emocji. Jest to w wielu momentach zupełnie zbędne, gdyż obrazy mówią wyraźnie same za siebie. I dla nich z całą pewnością warto się na film wybrać."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Nine - Dziewięć (2009),6,"Na początku trzeba niestety stwierdzić, że  ""Nine- Dziewięć"" nieco rozczarowuje. Wynika to jednak nie z braku umiejętności reżysera, a z nadmiernych ambicji i dlatego nie można filmu stawiać w jednym rzędzie z typowymi niewypałami. Byłoby to wielce niesprawiedliwe. W końcu lepiej jest polec, starając się stworzyć arcydzieło, niż zadowolić się byle miernotą. A Rob Marshall ambicje miał naprawdę wielkie.  ""Nine - Dziewięć"" inspirowane jest filmem Federico Felliniego ""Osiem i pół"" i Marshall na tym oparł całą konstrukcję musicalu. Nie poprzestał tylko na fabularnych podobieństwach. Postanowił przywołać ducha minionej epoki i zastosować chwyty podpatrzone u włoskiego mistrza. Stąd w ""Dziewięć"" roi się od cytatów z Felliniego, w dodatku mamy w nim do czynienia z typowym dla tamtego okresu sposobem filmowania (kadrowanie, ziarnistość obrazu), co w musicalu może zaskakiwać. I w tym właśnie tkwi problem. Być może jestem niesprawiedliwy w ocenie percepcji szerokiej widowni kinowej, ale wątpię, by większość była w stanie wychwycić cytaty i wskazać, skąd pochodzą. Dla filmoznawców jednak ""Dziewięć"" będzie prawdziwą kopalnią wiedzy.  Na szczęście jest w musicalu wiele rzeczy, które doceni nawet niedzielna publiczność, niezorientowana w tajnikach historii X Muzy. Główną wartością ""Nine - Dziewięć"" są gwiazdy. Dawno już na ekranie nie mieliśmy tylu zdobywców i nominowanych do Oscarów. Większość z nich pokazuje klasę, jakiej należy się po nich spodziewać. Ja chciałbym szczególnie pochwalić Marion Cotillard w roli zdradzanej żony oraz Daniela Day-Lewisa w roli reżysera. Gdyby na ekranie byli tylko oni, ten film i tak byłby warty obejrzenia. Opowiadają oni wzruszającą historię o egocentrycznym reżyserze, który ślepy jest na los swojej żony, choć na swój sposób ją kocha i jest od niej zależny, oraz byłej aktorki, która być może bardziej kocha talent reżysera niż kryjącego się za nim człowieka. I Cotillard, i Day-Lewis wyglądają razem na ekranie cudownie,  w dodatku budują napięcie o niezwykłej intensywności emocjonalnej.  Ponieważ ""Nine - Dziewięć"" to musical, nie sposób nie wspomnieć chociażby słowem o muzyce i piosenkach. Nie są to może utwory z najwyższej półki, ale też daleko im do kociokwiku, jaki musieliśmy ścierpieć chociażby dwa lata temu, kiedy do kin trafił ""Sweeney Todd"". U Roba Marshalla na szczęście wszystkie gwiazdy potrafią śpiewać. Niektóre nawet lepiej, niż się tego spodziewałem (Judi Dench i jej ""Folies Bergères""). Zdecydowanie najlepszym śpiewno-tanecznym numerem jest ""Be Italian"" zaśpiewany przez Fergie. Piosenka pozostaje na długo w pamięci i dla wielu może stać się znakiem rozpoznawczym całego filmu.  ""Nine - Dziewięć"" nie jest musicalem tej samej klasy co ""Chicago"", ale chociażby ze względu na twórczą odwagę oraz solidny występ gwiazd warto wybrać się nań do kina."
Co wiesz o Elly? (2009),8,"Dystrybutor powinien zagrać va banque i zafundować filmowi Farhadiego promocję godną hollywoodzkiej superprodukcji. To chyba najlepsza okazja, by wypromować na nieżyczliwym arthouse'owi terenie kino irańskie. Malkontenci, którzy chcieli wyprowadzić ascetyczne fabuły z pustkowi oraz unieważnić ekranowe śluby milczenia, będą zadowoleni. W filmie mówi (a także krzyczy i szepcze) się sporo, zaś miejsce akcji zrywa z estetycznym stereotypem. W pakiecie dostajemy tajemnicę przez wielkie T i atmosferę tak gęstą, że można ją zbierać do szklanki.  Liberalni panowie i wyzwolone panie mają bal. Bogate towarzystwo spotyka się w domku letniskowym, położonym przy spienionych wodach Morza Kaspijskiego. Znajomi chcą osuszyć łzy rozwiedzionego Ahmeda, mieszkającego na stałe w Niemczech, w czym pomóc ma piękna i niezamężna Elly. Żartują, bawią się, odbijają piłeczkę w słownych pojedynkach, słowem – realizują projekcję ""nowoczesnego Iranu"" w perspektywie Zachodu. Do czasu. Tajemnicze zniknięcie Elly, będące następstwem groźnego wypadku, wyciąga z nich to, co najgorsze. Skonfrontowani z zagadką, której rozwiązanie wymaga natychmiastowych i konkretnych działań, grzęzną w pajęczynie oszczerstw, podejrzeń i obelg. Automatycznie powracają na patriarchalną drabinę bytów.  Na poziomie gatunkowym to mariaż w stylu ""Przygody"" Antonioniego (skąd pożyczono fabularny ""zapalnik"") z łagodnym thrillerem. Pytanie, sponsorujące tę konwencję, dotyczy przebiegu tajemniczego zniknięcia. Na ową matrycę zostaje nałożona kolejna – dramatu psychologicznego. Problematyka filmu jest zuniwersalizowana na potrzeby masowej publiczności, a z wyreżyserowanych z nerwem mikro-scenek układa się studium relacji władzy-poddaństwa między jednostką a grupą. Nad utworem unosi się jeszcze jeden znak zapytania, być może najważniejszy, zawarty w tytule. To pytanie nie jest skierowane do bohaterów filmu, lecz do widza, dotyczy jego skłonności do banalizowania odmiennych kodów kulturowych. Odpowiedź nie może być prosta, bo i sytuacja kobiet w Iranie prosta nie jest. Wybitny irański dokumentalista, Mehid Naderi, zwraca uwagę na zasadniczą dychotomię w pojęciu ""patriarchatu"": ""Mówimy o władzy mężczyzn nad kobietami, ale równolegle istnieje coś, co nazywamy władzą ojców, autorytet, który kształtuje pewną hierarchię – po linii męskiej. I tak rozumiany patriarchat nie ma nic wspólnego ani z islamem, ani z europejskim postrzeganiem patriarchatu, ma bowiem przedislamskie korzenie. Nie ogranicza kobiet. Z tego powodu trudno mówić o patriarchacie w Iranie, nakładając nań europejską, czy amerykańską perspektywę"".   Zestrajając owe trzy sfery narracyjne w jednej historii, Farhadi triumfował w dwójnasób. Nie tylko pokazał, że w obrębie każdej kinematografii można pogodzić formułę kina gatunków z artystycznym namysłem (wskazówka dla wszystkich, którzy w trosce o polskie kino tak bardzo chcieliby te dwie sprawy oddzielić). W jego inteligentnej pochwale kulturowego relatywizmu czuć szczerą wiarę w sens humanistycznego przysłowia, by nie mierzyć ludzi własną miarą.  "
Brzydka prawda (2009),4,"Mike i Abby powinni trafić do muzeum Madame Tussaud jako modelowi bohaterowie komedii romantycznej. Ona ma ładną twarz Katherine Heigl, lecz udaje, że ładna nie jest. Udaje też, że nie spała z nikim przez ostatni rok i że cierpi na niedobór seksapilu. Będzie więc musiała swój seksapil odkryć, ku uciesze (?) widzów. On ma oblicze lekko podtatusiałego Gerarda Butlera i betonową głowę, w której zmieścił ortodoksyjny światopogląd. Jego wiedza na tematy damsko-męskie jest tak gruntowna, że aż prosi się o bolesną weryfikację. Niestety, film z udziałem tej sympatycznej pary jest równie lekki co tytułowy program telewizji śniadaniowej, w którym Mike w obcesowy sposób tłumaczy różnicę między Mickiewiczowskim postrzeganiem kobiety i Freudowskim projektem mężczyzny.   Facet, babka, Mars, Wenus, terefere… Niezbyt szokująca (ani brzydka) to prawda, raczej stereotyp, zapodany z pułapu prymitywnej, popgenderowej narracji. Zdesperowana Abby korzysta z pomocy Mike'a i słucha go pilnie przez całe ranki, ponieważ chce poderwać przystojnego lekarza. Tymczasem rozbrykany maczo bawi się w pana i władcę, błaznując w wolnych chwilach na szklanym ekranie. Słupki idą w górę, włodarze stacji są wniebowzięci, początkująca adeptka sztuki uwodzenia robi postępy. Oczywiście, przyjdzie pora na Telesfora i będziemy świadkami upadku Mike'a, gdy za sprawą Abby kolejny szowinistyczny aforyzm uwięźnie mu w gardle. Oczekiwanie na to doniosłe wydarzenie umilą nam zwietrzałe dowcipy, niezbyt wyrafinowane gagi i średnio zabawne nawiązania do klasyki gatunku (jak w scenie z  wibrującą bielizną).  Heigl i Butler stanowią ładną parę (zwłaszcza Butler wypada świeżo na tle plastikowej, kom-romowej konkurencji), ale nie są na tyle charyzmatyczni, by uczynić ten odgrzewany kotlet strawnym. Nie kupuję argumentu, że w komediach romantycznych klisze są czymś fajnym i należy brać je z całym dobrodziejstwem inwentarza. Przypomina mi to przedwojenne myślenie o kinie, gdy owa powtarzalność była koniecznym warunkiem powodzenia rytuału. Dziś raczej nie jest, co udowadnia sukces takich filmów jak ""(500) dni miłości"", który na świecie przebił ośmiokrotnie swój skromny budżet. Utwór Luketica to średnia statystyczna. Ogląda się go bez bólu zębów, jednak nie przynosi chwały gatunkowi, który zabrnął w ślepą uliczkę.   Bywalcy wypożyczalni DVD będą mile zaskoczeni. Prócz komentarzy reżysera, Roberta Luketica oraz producenta, Gary'ego Lucchesiego, na płycie znajdziemy zbiór scen niewykorzystanych, zabawną jak zawsze rewię gagów z planu, dwa materiały o wiele mówiących tytułach ""Męski i żeński punkt widzenia"" oraz ""Sztuka humoru"", a także kilka zwiastunów filmowych. Tutaj, bez dwóch zdań, powyżej średniej. "
Solista (2009),3,"Genialny multiinstrumentalista Nathaniel Ayers do dziś spaceruje bulwarami Miasta Aniołów. Koncertuje dla gołąbków i gryzoni, podnosi na duchu życiowych rozbitków. Sypia w pokoju, który wynajął mu dziennikarz Los Angeles Times, Steve López. Jest członkiem przygarniającej bezdomnych organizacji LAMP, w której żurnalista zapewnił mu miejsce. Tej pięknej przyjaźni nie zniszczyła ani choroba psychiczna Ayersa, ani początkowy egoizm Lópeza. W Hollywood postanowiono wystawić jej pomnik. No i stoi ten nieszczęsny ""Solista"" – w pretensjonalnej pozie, bez życia, odlany w wyeksploatowanej przez Fabrykę Snów formie.  Pamiętacie poprzedni film Joe Wrighta, ""Pokutę""? Jeżeli będący bladym cieniem literackiego pierwowzoru melodramat ocaleje w masowej świadomości, to tylko dzięki nakręconej w jednym ujęciu scenie ewakuacji z Dunkierki, gdy ranni żołnierze i oszołomieni cywile odgrywają cierpienie i trwogę w takt łkających smyczków. Ten dwuminutowy romans Hieronima Boscha z zadurzonym we własnej dosłowności kinem wojennym, ujawnił niedobrą cechę Wrighta, mianowicie słabość do kiczowatej ornamentyki, rzekomo wpisanej w opowieści o najwyższych abstrakcjach. Jednakże to, co w ""Pokucie"" było tylko pojedynczym wybrykiem, w ""Soliście"" jest już strategią twórczą. Opowiadając o Ayersie, reżyser sięga po wycackaną estetykę rodem ze społecznikowskich, snobistycznych wernisaży. Większość jego pomysłów sponsoruje ulubiona figura stylistyczna filmowych grafomanów, czyli synestezja. Gdy bohater wsłuchuje się w trzecią symfonię Beethovena i jak za dotknięciem czarodziejskiej różdżki odpływa do krainy, w której kolorowe wielokąty ""tańczą"" w najlepsze, utwór zaczyna przypominać autoparodię. Niestety, Wrighta nie stać na ironię, więc nie potrafi rozbrajać tych ładunków banału.    Rezygnując z Ayersa na rzecz zaangażowanego biadolenia o ciężkiej sytuacji socjalnej w Los Angeles, twórca rzuca ręcznik. Zostawia ciekawego bohatera i zapuszcza się do królestwa biedy. I znów, kadruje te obskurne noclegownie tak pięknie, że aż chciałoby się tam zamieszkać, dostać schizofrenii i brzdękać na uszkodzonych skrzypcach. Warto się więc zastanowić, czy podobne zarzuty dotyczą jeszcze artystycznej wartości jego filmu, czy już moralnej.  Na płycie DVD znajdziemy komentarz reżysera, zestaw usuniętych scen (raczej nic ciekawego), dokument z produkcji oraz materiał o prestiżowej szkole Julliarda, w której studiował Nathaniel Ayers.  "
Alvin i wiewiórki 2 (2009),5,"Twórcy ""Alvina i wiewiórek 2"" nie bawią się w długie introdukcje. Po pięciu minutach od rozpoczęcia filmu umieszczają opiekuna tytułowych bohaterów w szpitalu, a im samym każą zamieszkać z nierozgarniętym amatorem gier wideo (znany z ""Chucka"" Zachary Levi). Jakby tego było mało, biedne futrzaki zostają wysłane do szkoły, gdzie muszą stawić czoła zagrożeniom czyhającym na korytarzach i boisku.  Licealna dżungla nie jest jednak skomplikowanym miejscem. Uczące się tu panny mają po pół mózgu i zajmują się głównie słuchaniem opowieści napakowanych tępaków z drużyny futbolowej. Głowy słabeuszy lądują w klozecie, szkolny dziedziniec zalewają promienie słońca, a surowa, na pierwszy rzut oka, dyrektorka lubi robić sobie tatuaże z podobiznami swych muzycznych idoli. Alvin i jego poczciwi braciszkowie szturmem zdobywają świątynię edukacji, a potem zaczynają śpiewać. Znane z radia melodie (m.in. ""Hot N Cold"" i ""You Spin Me Round"") zostały zmiksowane przez twórców z piszczącymi wokalami, dając wstrząsający artystyczny efekt.  Kreda, tablice i spłuczka w toalecie interesują reżyserkę Betty Thomas równie mocno, co miłosne podboje bohaterów. Szkoła średnia to, jak wiadomo, okres buzujących hormonów – gdy w okolicy pojawiają się nadmiernie owłosione samice, atmosfera od razu robi się gorętsza. Słodycz nie może się jednak wylewać za mocno z ekranu, w związku z czym do fabuły wprowadzony został element rywalizacji. Brittany, Eleonora i Żaneta chcą zrobić karierę w show biznesie, co może odbić się negatywnie na sprzedaży płyt zespołu Alvina. W dodatku dziewczyny wspiera czarny charakter z pierwszej części – nikczemny menedżer Ian. Zabawne przekomarzanki na linii Wenus – Mars sprawiają, że film skręca chwilami w stronę gatunku ""screwball comedy"", który jeden z krytyków zdefiniował trafnie jako komedię seksualną bez seksu.  Głównym źródłem dowcipu pozostają jednak pościgi, bijatyki i puszczanie bąków. Twórcy podają te głupkowate gagi w tak rozczulający sposób, że nie da się przy nich choćby raz nie zaśmiać. Animacja wiewiórek jest perfekcyjna, zaś przesłanie filmu uderza, oczywiście, w poprawne, prorodzinne tony. Dzieciaczkom z pewnością będzie się podobać."
Egzorcyzmy Dorothy Mills (2008),5,"Tytułowa bohaterka mieszka na otulonej mgłą, irlandzkiej wyspie. Wśród zielonych pól, krętych asfaltowych nitek i zdradliwych klifów brakuje tylko wielkiego szyldu z napisem: ""UWAGA! SKRYWAMY STRASZLIWĄ TAJEMNICĘ"". Mieszkańcy mają wyłupiaste oczy, spocone dłonie, stalowe zarosty, niektórym brakuje tylko trzeciego ucha. Nie zabraknie demonicznych pastuchów i okrytej czernią babuleńki z bielmem na oczach. Szkielet wypada z każdej szafy, pod każdym głazem czają się grzeszki z przeszłości. Mając taką konkurencję, ""nawiedzona"" Dorothy Mills z trudem wyprzedza peleton freaków. Jej opętanie nie jest zaś nawet w połowie tak przerażające i fotogeniczne jak miało to miejsce w przypadku Emily Rose, do której szczwani tłumacze nawiązali. Film Francuzki Agnès Merlet nie straszy. Nie budzi grozy nagłym atakiem krzywej mordy zza krzaka, nie podsyca lęku metafizycznego, wynikającego z bezbronności duszy i kruchości ciała w konfrontacji z siłami nieczystymi. Może jedynie zaniepokoić permanentną atmosferą emocjonalnego chłodu.  Chłodny jest krajobraz, chłodni są tubylcy, najchłodniejsza zaś jest główna bohaterka, oprowadzająca widza po błotnisto-deszczowym świecie. Psychiatra Jane Morton cierpi po śmierci synka. Wyjeżdża na wyspę rozwiązać sprawę Dorothy. Chce zapomnieć, rzuca się w wir pracy. Na miejscu czeka na nią moc atrakcji. Najpierw wpada samochodem do rzeki, potem staje się obiektem niewybrednych żartów, by w końcu rozbić się o mur milczenia wzniesiony przez autochtonów. Najciekawsze gry i zabawy przygotowała oczywiście opętana dziewczynka.    Znana głównie jako kobieta dobrych i złych Niemców (""Walkiria"", ""Czarna księga""), Carice van Houten jest w roli Jane fantastyczna. Blada jak nieboszczyk, piękna niczym grecka rzeźba, z papierosem w ustach, schowana pod długim, kremowym płaszczem, wygląda jak melancholijna zjawa. Nietrudno uwierzyć w jej rozpacz po stracie dziecka, przekonuje też determinacja, z jaką walczy o przyszłość dla Dorothy. Osobowość tej postaci jest najlepszym elementem scenariusza, zaś jej wygląd – jedynym jasnym punktem nieudolnie przeprowadzonej retro-stylizacji. ""Egzorcyzmy…"" wyglądają miejscami jak klimatyczne, ascetyczne kino grozy z lat siedemdziesiątych w typie ""Kultu"" Robina Hardy'ego, częściej jednak przywodzą na myśl telewizyjną taniochę.  W zalewie klisz topi się jedyny, względnie oryginalny (akcent na ""względnie"") motyw. Umiejętność Dorothy, polegająca na przemawianiu głosem zmarłych, jest przecież zarówno darem, jak i przekleństwem. W społeczności, która ją wychowała, dziewczynka mogłaby zainicjować konfrontację dwóch modeli wiary, postępowego i radykalnego chrześcijaństwa. Szkoda, że twórcy sprowadzili jej rolę do katalizatora sztampowego dramatu.  "
Kochankowie (2009),5,"Grzegorz i Ania lubią górskie spacery, dla Rafała i Eli całym światem jest ich pięcioletnia córka, Olga i Krzysiek zastanawiają się nad wspólnym mieszkaniem i… dziećmi. Łukasz i jego dziewczyna szczęście mają wymalowane na twarzach. Nie przestają się śmiać, gdy opowiadają o swoim związku. Wśród nich jest także para, która nie jest już razem szczęśliwa. Ich drogi wkrótce się rozejdą, ale specjalnie dla Rafała Skalskiego opowiadają, co w ich relacji było miłe, a o czym najlepiej zapomnieć. Oprócz tego, że wszyscy są tytułowymi kochankami, łączy ich również niepełnosprawność.  Rafał Skalski po debiutanckim dokumencie krótkometrażowym ""52 procent"" o jedenastoletniej dziewczynce, która próbuje się dostać do rosyjskiej szkoły baletowej, nakręcił film dla telewizji HBO o miłości osób niepełnosprawnych. Zebrał pięć par w różnym stadium związków, usadowił ich na kanapie i pozwolił opowiedzieć o swoich uczuciach. Nie obyło się bez intymnych pytań o relacje damsko-męskie i szczerych odpowiedzi. Bohaterowie dokumentu wiedzą bowiem, że właśnie ta sfera ich życia może budzić największe zainteresowanie ludzi zdrowych. Ale oni się nie krępują. Otwarcie dzielą się swoimi doświadczeniami, a tak odważną postawą mogą zawstydzić niejedną osobę, której ignorancja kazała traktować osoby niepełnosprawne do tej pory z pobłażaniem. Sami pokazują, że mówienie o niepełnosprawności i wszystkich jej aspektach nie powinno być tematem tabu.  Dokument Skalskiego można podsumować w trzech słowach – ciepły, pogodny i wesoły. Oprócz ujęć na kanapie, Skalski pokazuje wyrywki z codziennego życia par: zakupy w sklepie, spacer, lekcje tańca, zabawy z dzieckiem. W całym filmie nie ma wzmianki o trudach, z jakimi muszą się mierzyć niepełnosprawni. Nikt się nie żali, nikt się nie skarży. ""Kochankowie"" z uśmiechniętymi twarzami zapewniają, że nie są ani inni, ani nadzwyczajni. Kochają, cierpią, marzą o rodzinie, ale mają też swoje wymagania, których nikomu nie wolno lekceważyć. Skoncentrowanie się wyłącznie na pozytywnych aspektach miłości, sprawiło, że film ogląda się z lekko uniesionymi kącikami ust."
To skomplikowane (2009),8,"Meryl Streep jest boginią stąpającą po ziemskim padole. Ma 60 lat i więcej seksapilu niż niejedna wysportowana trzydziestolatka po operacjach plastycznych. Urokliwa, pogodna, genialna. Jak będę duża, chcę być dokładnie taka jak ona.  Zaczynam od peanu na jej cześć, ponieważ jeśli ktoś zdecyduje się pójść do kina na ""To skomplikowane"", to przede wszystkim dla jej kreacji. Streep zawładnęła całym obrazem i nie sądzę, by ktokolwiek oparł się jej urokowi. W filmie Nancy Meyers wcieliła się w rolę dojrzałej i spełnionej, choć nieco samotnej rozwódki i matki trojga dorosłych dzieci. Gdy ostatnie z nich wyprowadza się z domu, Jane zaczyna się zastanawiać nad zmianami w życiu. Przyjaciółka od serca radzi jej, by znalazła sobie kochanka, zanim... zanim będzie za późno. I tak doskonała kucharka i idealna pani domu wpada w wir niekontrolowanych romansów, i podobnie jak w życiu – najmniej oczekiwanych.  Scenariusz Meyers, autorki pogodnej komedii sprzed czterech lat o niespodziewanych związkach w niespodziewanych sceneriach (""Holiday""), jest dojrzały i dotyczy równie dojrzałych kwestii. Doświadczona rozwodem reżyserka z pewnością czerpała z własnych przeżyć, by móc wiarygodnie opowiedzieć o konsekwencjach rozstania dwojga ludzi obciążonych wspólną wieloletnią przeszłością. W filmie zbyt wiele razy przewijają się trafne uwagi i wnioski na ten temat, by rozwód traktować w nim jedynie jako szkielet fabularny, na którym opierają się zabawne anegdotki.  Nie znaczy to jednak, że trzeba mieć traumatyczne doświadczenia, by bawić się dobrze na ""To skomplikowane"". Rozterki bohaterów w średnim wieku będzie się oglądało z takim samym zaangażowaniem niezależnie od przebiegu.  Co więcej, wiek głównych bohaterów nie odgrywa tu tak znaczącej roli. Kto by pomyślał, że para blisko sześćdziesięciolatków w łóżku  nie będzie przywodziła na myśl nieprzyzwoitych zabaw naszych rodziców. ""Stare wygi"" mimo nieco zwisającej tu i ówdzie skóry wyglądają świeżo i młodo. Być może romans między byłymi małżonkami ujął im jakieś 20 lat, ale bardziej prawdopodobne jest, że Meryl Streep ma w sobie tyle młodzieńczego wdzięku, że starcza go dla wszystkich, którzy znajdą się w jej pobliżu. Nawet tłustawy i przyprószony siwizną tors Aleca Baldwina w jej obecności nie jest aż tak odpychający. Julia z ""Julie i Julii"" po prostu się nie starzeje.  Krótko mówiąc, ""To skomplikowane"" to przykład na to, jak dorośli robią filmy."
Sherlock Holmes (2009),8,"Po stu latach od pojawienia się Sherlocka Holmesa mało kto już pamięta, kim on był. W popkulturowej zbiorowej świadomości utrwalił się jego ułagodzony wizerunek: flegmatycznego dżentelmena, dystyngowanego, grającego na skrzypcach, powtarzającego ""to elementarne, drogi Watsonie"" i z rzadka rzucającego ciętą ripostę. Na szczęście pojawił się Guy Ritchie, który odstawił to stare truchło do mauzoleum, gdzie jego miejsce, i niczym najlepszy z okultystów sięgnął do świata zmarłych i wskrzesił Holmesa takim, jakim go uczynił stwórca, sir Arthur Conan Doyle. I okazało się, że jest to idealny bohater XXI wieku, który doskonale wypełni pustkę pozostawioną po herosach kina nowej przygody z emerytowanym Indianą Jonesem na czele.  Jak u Doyle'a tak i u Ritchiego Holmes jest postacią niezwykle barwną, ekscentryczną i nieprzewidywalną. Wokół niego panuje totalny chaos i nieopisany bałagan, ale właśnie w nim czuje się najlepiej. Jego nieprzeciętny umysł niestety rodzi dystans między nim a światem, czego doskonale jest świadomy. To sprawia, że w jego duszy jest sporo mroku, który rozprasza morfiną (to akurat w filmie zostało ledwie zasugerowane), bijatykami, a przede wszystkim intelektualnymi potyczkami z równymi sobie. W osobie Roberta Downeya Jr. duch Holmesa w końcu odnalazł dom, w którym – mam nadzieję – zamieszka na dłużej. Aktor brawurowo odegrał wszystkie niuanse charakteru słynnego detektywa. Nie wyobrażam sobie, by ktokolwiek inny mógł go w najbliższym czasie zastąpić.  Nie na samym Downeyu film się opiera. Idealnym partnerem jest dla niego Jude Law w roli Watsona, przyjaciela, powiernika, źródła ciągłej irytacji, ale i kotwicy utrzymującej detektywa w równowadze. Choć bardzo różni, jednocześnie są niezwykle do siebie podobni i Law doskonale to zagrał. Pomiędzy dwójką aktorów istnieje tak silna więź porozumienia, jakby rzeczywiście byli przyjaciółmi na śmierć i życie od dziesiątków lat. Jest też Rachel McAdams w brawurowej kreacji jedynej kobiety potrafiącej wzbudzić prawdziwe zainteresowanie Sherlocka. I oczywiście Mark Strong jako mroczny lord Blackwood.  Ktoś mógłby powiedzieć, że owszem aktorzy zagrali dobrze, za to fabuła jest grubymi nićmi szyta. Ten ktoś jednak powinien sobie odświeżyć historię kina. ""Sherlock Holmes"" ma klasyczną fabułę kina awanturniczego, wystarczy przypomnieć sobie chociażby ""Indianę Jonesa i Świątynię Zagłady"". Pomysł z połączeniem wątku ezoterycznego z rozwojem technologicznym jest genialny w swej prostocie i trafia w dziesiątkę, jeśli chodzi o odzwierciedlenie epoki. Należy bowiem pamiętać, że przełom XIX i XX wieku to czas gwałtownego rozwoju okultyzmu, narodziny współczesnego satanizmu, zainteresowania na Zachodzie filozofią Indii i Chin, i to wtedy powstała jedna z najpopularniejszych talii Tarota. Okres ten to również niezwykły czas dla nauki: Tesla, Edison, bracia Lumière, bracia Wright, Curie-Skłodowska, Einstein. I echa tego chaosu odnajdziemy właśnie w ""Sherlocku Holmesie"".  Jednak jak w kuchni tak i w filmie nie wystarczą składniki najwyższej jakości, by osiągnąć sukces. Potrzebny jest jeszcze mistrz, który połączy je w jedną olśniewającą całość. I takim mistrzem okazał się Guy Ritchie. Ci, którzy znają jego poprzednie filmy jak ""Porachunki"", ""Przekręt"", ""Rock'N'Rollę"", doskonale wiedzą, czego się spodziewać. Mimo że ""Sherlock Holmes"" to największe komercyjne przedsięwzięcie reżysera, Ritchie pozostał wierny swojemu stylowi. Dzięki temu uzyskaliśmy dynamiczne widowisko, z będącymi już znakiem firmowym Ritchiego scenami ostrego montażu, z uroczymi i barwnymi draniami w rolach głównych okraszonych obfitą dawką ciętego humoru. ""Sherlock Holmes"" to rozrywka najwyższego sortu. Film po prostu trzeba zobaczyć."
"Wszystko, co kocham (2009)",8,"Seans ""Wszystko, co kocham"" stanie się dla Was świetnym sprawdzianem na to, czy czujecie się wciąż młodzi. Jeśli ktoś zdążył założyć na siebie (niekiedy przedwcześnie) kurtkę powagi, czapkę mądrości życiowej, a potem szczelnie opatulił się szalem cynizmu, będzie z pewnością twierdził, że świat z dzieła Jacka Borcucha jest pluszowy, a jego bohaterowie za ładnie wyglądają. No bo kto to słyszał, żeby osadzić akcję filmu w trakcie Stanu Wojennego i nie doprawić fabuły nawet szczyptą martyrologicznej goryczki! Wierzę jednak, że po ""Katyniu"", ""Generale Nilu"" i ""Popiełuszce"" znajdzie się wystarczająco dużo osób pragnących, by ktoś wreszcie przekłuł balon tragizmu i dał dojść do głosu zwykłym ludziom. Takim, którzy mieszkali w szarych mieszkankach z paprotką i meblościanką, a na ścianach mieli nie tylko obrazy Matki Boskiej, ale i plakaty z Jimem Morrisonem albo chociaż gołą panienką.  Osiemnastoletni Janek (rewelacyjny Mateusz Kościukiewicz) żyje w nadmorskiej miejscowości razem z rodzicami i starszym bratem. Chłopak nie wymaga wiele od życia – chce grać punka, pić wino pod blokiem i podglądać seksowną sąsiadkę (Herman). Krążą plotki, że Sowieci zamierzają wkroczyć do Polski, ale kto by się przejmował mglistą przyszłością, skoro lato jest piękne, zbliża się festiwal w Koszalinie, a dziewczyna, która ci się podoba (Frycz), chce z tobą iść do kina na ""Wejście smoka"". W symbolicznej scenie Janek razem z kumplami z zespołu mija kolumnę maszerujących dziarsko żołnierzy. Podczas gdy mundurowi podążają za rozkazami w kierunku Wielkiej Historii, bohater idzie na plażę, by odpalić papierosa i pogapić się na morze. Jeszcze nigdy w polskim kinie okres ""burzy i naporu"" nie wyglądał tak ładnie.  Na przestrzeni ostatnich kilkunastu lat polskie kino nie miało wielkich osiągnięć w dziedzinie filmu młodzieżowego. Gdy już jakiś reżyser brał się za bary z Młodością, wychodziły z tego rażące nieautentycznością stworki w rodzaju ""To my"" albo ""Słodko-gorzkiego"". Po pięciu minutach od rozpoczęcia seansu stawało się jasne, że starsi panowie niczego nie wiedzą o współczesnych nastolatkach. Borcuch był mądrzejszy i we ""Wszystko, co kocham"" opowiedział o sobie sprzed lat. Jego film jest czasami nazbyt sentymentalny, zaś przedstawiona w nim rzeczywistość nosi znamiona wyidealizowania.  Należy jednak pamiętać, że taka jest przecież natura wspomnień – wyciągnięte na światło dzienne z zakamarków świadomości zostają automatycznie oczyszczone z wszelkich brudów. Zostaje szczerość, bezpretensjonalność i poczucie humoru. Wszystko, co lubię."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Będzie głośno (2008),8,"Jackowi White'owi wystarczą drewniana belka, gwoździe, butelka i drut, by zrobić gitarę elektryczną. Im brudniejsze dźwięki instrument z siebie wydaje, tym lepiej – lider White Stripes lubi się z nim zmagać niczym kowboj z dzikim koniem. Wychodzi bowiem z założenia, że tylko w ogniu konfliktu może narodzić się prawdziwa muzyka. Gdy Amerykanin spotyka się z Edge'em z U2, który do zagrania najprostszego riffu potrzebuje tuzina elektronicznych urządzeń podkręcających dźwięki, wydaje się, iż za chwilę przed kamerą poleje się krew. Panowie zaczynają jednak sympatyczną konwersację z Jimmym Page'em z Led Zeppelin.  Pisaniem recenzji z takich dokumentów jak ""Będzie głośno"" powinni się zajmować dziennikarze muzyczni. To oni wynajdą w filmie Davisa Guggenheima różne smaczki, które dla mnie – żrącego popcorn ignoranta – będą nieczytelne. W zamierzeniu miała to być opowieść o spotkaniu trzech wybitnych gitarzystów reprezentujących różne rockowe pokolenia. Page i Edge są dzisiaj starszymi, dystyngowanymi panami, którzy dziwactwa i eksperymenty zarzucili na rzecz rzemieślniczej perfekcji zapewniającej komercyjny sukces. White wciąż się jeszcze buntuje – kombinuje z brzmieniami, a na scenie lubi kopnąć w stołek, bo przecież ""dziewczyny to kręci"". Skoro jednak zgodził się nagrać z Alicią Keys piosenkę do ostatniego ""Bonda"", to nie gardzi zdecydowanie mocą dolara.  Z potoku wspomnień i fachowych komentarzy warto wyłowić na przykład wątek recepcji twórczości bohaterów. Page opowiada o tym, jak uważana dziś za jedno z najważniejszych dokonań zespołu płyta ""Four Symbols"" doczekała się tuż po premierze króciutkiej recenzji w branżowym czasopiśmie. Krytycy bali się zanurkować głębiej, więc napisali coś o niezrozumiałej i mrocznej plątaninie dźwięków.  To, czego nie zdołałem wynieść z kina pod powiekami, zostało w moich uszach. Zestaw utworów wykorzystanych przez twórców ""Będzie głośno"" jest imponujący – za sprawą archiwalnych nagrań z koncertów Guggenheim klei ze sobą wycinki z trzech epok, serwując widzom efektowny klip z historii rocka. Bezcenny jest też widok trzech gwiazdorów bujających się w rytm ""Rumble"" Linka Wraya. Pomimo sławy, szacunku milionów fanów oraz puchnących kont bankowych wciąż są chłopcami jarającymi się dobrą muzyką."
Ciacho (2010),1,"Oj, czerstwe to ""Ciacho"". Po obejrzeniu nowego filmu Patryka Vegi, nie dziwię się, że dystrybutor nie  urządził jego pokazu prasowego. Oto znany reżyser, o którym zrobiło się głośno dzięki bezkompromisowemu kinu policyjnemu, nakręcił komedię. Co prawda, nie ma w niej ani jednej śmiesznej sceny, ale są gwiazdy w obsadzie. W dodatku jedna znana aktorka postanowiła zerwać ze swoim grzecznym wizerunkiem i pokazała przed kamerą gołe piersi. Jak chcesz zobaczyć cycki Żmudy-Trzebiatowskiej, idź na ""Ciacho"". Wspomożesz przy okazji Wielką Orkiestrę Świątecznej Pomocy, bo złotówka z każdego biletu przekazywana jest fundacji Jurka Owsiaka. Jak wiadomo, w Polsce mieszka mnóstwo erotomanów-filantropów, w związku z czym wróżę ""Ciachu"" olbrzymi sukces. Przynajmniej w premierowy weekend.  Później cukiernię Vegi może zamknąć Sanepid albo rozwścieczeni widzowie żądający zwrotu kasy.  Po lekturze opinii użytkowników Filmwebu umocniłem się w przekonaniu, że to nie ze mną jest coś nie tak. Gdyby scenę zaręczyn, w trakcie której dziewczyna znajduje pierścionek w tyłku ukochanego, nakręcili twórcy ""Kac Vegas"", a nawet ""American Pie"", śmiałbym się pewnie do rozpuku. W polskim wydaniu opisana powyżej sytuacja jest równie dowcipna co konieczność rozliczania się z urzędem skarbowym. ""Ciacho"" to dwugodzinny zlepek nietrafionych gagów połączonych lichą fabułką o policjantce wrobionej przez narzeczonego w napad na konwój z narkotykami. Gdy dziewczyna trafia za kratki, do akcji wkraczają jej trzej dzielni bracia. Ich operacja rozpoczyna się od porwania ze szpitala prominentnego gangstera o ksywie Ciasny Wiesiek. Przestępca robi się luźny i zgadza się odpowiedzieć na wszystkie pytania tuż po tym, jak w jego odbycie ląduje  metalowy bolec. Kupa śmiechu czy tylko kupa?  Patryk Vega oraz współpracujący z nim przy scenariuszu Dominik Matwiejczyk nie mają, niestety, poczucia humoru. Zabawne w ich mniemaniu dowcipy są równie lekkie co smażone na smalcu ziemniaki podlane hektolitrami skwaśniałego piwa. Za koronny dowód może posłużyć tu fakt zaangażowania przebrzmiałej gwiazdy YouTube'a, Krzysztofa Kononowicza, do roli prokuratora –  upośledzony mężczyzna zacina się w co drugim zdaniu,  czytając z kartki swoje kwestie, a na końcu stwierdza proroczo: Będzie za to surowa kara wyciągnięta, 25 lat. Gdyby za kręcenie złych filmów groziło więzienie, reżyser ""Ciacha"" powinien dostać dożywocie.  Obraz nędzy i rozpaczy dopełnia obsada grająca na poziomie amatorskiego kabaretu z Pcimia Dolnego. Szkoda mi Tomasza Kota i Tomasza Karolaka, którzy  są przecież dobrymi aktorami, a w ""Ciachu"" pałętają się bez celu przed kamerą, jakby ktoś poczęstował ich pigułką gwałtu. Z gwiazdorskiego teamu zdołał wybronić się chyba tylko Paweł Małaszyński – jego bohater, tępy, choć poczciwy Karolek, mówi niewiele i pewnie dzięki temu unika pogrążenia się w szambie żenady. Cała reszta może podać sobie ręce z twórcami ""Gulczas, a jak myślisz"".   "
U Pana Boga za miedzą (2009),6,"W Królowym Moście wszystko po staremu. Sielska anielskość, urodzaj i niezmącona cywilizacją szczęśliwość. Temperament jego mieszkańców nie pozwoli jednak, by ktokolwiek się tam nudził. Na stare śmieci, po dwudziestu latach spędzonych na emigracji w wielkim świecie, wraca Stasiek Niemotko, kierujący się sprawdzoną od wieków zasadą, że wszędzie dobrze, ale do domu kiedyś wrócić trzeba. Za radą księdza dobrodzieja będzie szukał żony, a kobiet hojnie obdarzonych przez Boga w Królowym Moście nie brakuje. I wszystko byłoby pięknie, gdyby nie polityka i przygotowania do wyborów na burmistrza. A gdzie dwóch się bije, tam w całej wsi aż huczy.   Z dodatków zamieszczonych do płyty można się dowiedzieć, że twórcy ""U Pana Boga za miedzą"" darzą Podlasie szczególnymi uczuciami, co przekłada się na sposób kreacji świata przedstawionego. Królowy Most został więc pokazany jako ostoja ludowej prostoty i kraina mitycznej radości. Sentymentalizm i cukierkowa czułostkowość, charakterystyczne dla XIX-wiecznych powieści tendencyjnych, owszem, wzruszają do łez, ale tych mniej wrażliwych mogą raczej wynudzić.  Nie wynudzą się natomiast ci, którzy znają już bohaterów komedii Jacka Bromskiego. W ""U Pana Boga za miedzą"" jest równie zabawnie i swojsko jak w dwóch poprzednich częściach. Bromski i tym razem wykorzystał wypracowaną przez siebie receptę na udaną komedię obyczajową, a wątki gangsterskie, bijatyki i strzelaniny dodają jej wyrazistszego smaku. Miłośnicy dobrotliwego proboszcza, mało gibkiego komendanta, rumianych Maryn i ich jędrnych piersi będą zadowoleni.  Na płycie znajduje się sporo dodatków, między innymi kilka zabawnych scen, które nie znalazły się w ostatecznej wersji filmu, relacja z premiery oraz materiał nakręcony na planie zdjęciowym. Wydanie zawiera także parę zwiastunów i spoty telewizyjne. Film można obejrzeć z angielskimi lub francuskimi napisami. "
Księżniczka i Żaba (2009),8,"O ""Księżniczce i Żabie"" mówi się dużo z dwóch powodów. Po pierwsze, to Disney, ukochana przez mniejsze i większe dzieci na całym świecie wytwórnia; po drugie,  bajkę wykonano tradycyjną i nieco mniej efektowną techniką animacji, co musiało wymagać od twórców nie lada odwagi. Ostatnimi czasy na wszystko, co nie jest w 3D, nie warto nawet spojrzeć. Animacje komputerowe szokujące doskonałością obrazu i dopracowanymi szczegółami mogą się jednak zawstydzić w wyniku zestawienia z ""Księżniczką i Żabą"".    Scenariusz ""Księżniczki"" czerpie z baśni braci Grimm. Klasyczną dziewiętnastowieczną bajkę zmodyfikowano i dopasowano do realiów lat 20., kiedy to w Nowym Orleanie królował jazz, a ""marzenia jeszcze się spełniały"". W mieście rozbrzmiewającym cudownymi dźwiękami muzyki, w atmosferze beztroskiej zabawy, rozgrywa się piękna opowieść o dobrodusznej dziewczynie, która – jak każda mała ""księżniczka"" – marzyła kiedyś, by pocałunkiem odczarować zaklętego w żabę księcia. Tiana nie spodziewa się nawet, że pewnego dnia – w ramach nagrody za kryształową osobowość –  jej życzenie będzie mogło się spełnić. Zaskoczeniem dla widzów ma być jednak to, że buziak dziewczyny wcale nie jest antidotum na czary. Felerny pocałunek jest dopiero początkiem przygody.  Konwencja złamana została także w kreacji głównej bohaterki. Wbrew kanonowi księżniczką nie zostaje blond włosa anielica o porcelanowej twarzy, ale czarnoskóra, czarnowłosa i czarnooka kelnerka. Blondynka urody Marilyn Monroe jest za to krnąbrną i kapryśną lalą, oczkiem w głowie najbogatszego pana w mieście. W przeciwieństwie do Charlotty, Tiana wychowywana na ubogich przedmieściach nauczyła się naczelnej zasady, że w życiu osiągnąć coś można wyłącznie ciężką pracą. Ma jednak to szczęście, że jest niezwykła, a niezwykłym osobom szczęście sprzyja szczególnie.  Animacja w żadnym momencie nie zawstydza niedoskonałością. Wykonana rękami profesjonalistów z kilkudziesięcioletnim doświadczeniem zachwyca i rozczula – przede wszystkim skromnością i subtelnością wyrazu. Bajka nie bije po oczach feerią rozbłyskujących kolorów i – jak się okazuje – wcale nie musi. Stonowane barwy i mniej rozbudowane scenerie w ""Księżniczce i Żabie"" przywodzą na myśl ""Bambi"" i ""Małą syrenkę"", a kto się na nich wychowywał, będzie tą wycieczką  do dzieciństwa szczerze wzruszony."
Parnassus (2009),6,"Terry Gilliam, mistrz iluzji, champion nieskrępowanej wyobraźni powraca. ""Parnassus. Człowiek, który oszukał diabła"" okazuje się duchowym spadkobiercą jego wczesnych obrazów ""Jabberwocky"" i ""Przygody barona Munchausena"". I to właśnie fanom tych filmów najnowsze dzieło Gilliama spodoba się najbardziej.  Tytułowy Parnassus był swego czasu idealistą i pewnie dlatego Diabeł wybrał go sobie na partnera do gry. Od tysiąca lat nie robi nic innego, tylko kusi Parnassusa, by wziął udział w kolejnych zakładach, ale nie zależy mu na zwycięstwie – kiedy mu to odpowiada, daje nawet Parnassusowi wygrać. Dla niego istotniejsza jest sama gra, wyzwanie i zmaganie się w wiecznym tańcu. A Parnassus mimo całej wiary w ludzkość i świat, nie jest zbyt odporny na uwodzicielski wpływ adrenaliny,  której skok odczuwa przed każdą kolejną konkurencją. W swej słabości zawsze potrzebuje motywacji, by walczyć dalej, a teraz ma idealną – córkę. Diabeł otrzyma ją w nagrodę, kiedy ta skończy 16 lat. Do feralnych urodzin pozostało już tylko kilka dni. Zdesperowany ojciec przyjmie więc każde wyzwanie, by powstrzymać to, co nieuchronne. Tym razem jednak gra będzie bardziej nieprzewidywalna, ponieważ niespodziewanie włączy się w nią pewien nieznajomy.  Diabeł to najciekawszy element całego filmu. W interpretacji Gilliama i Toma Waitsa jest to postać nieprzystająca do powszechnych wierzeń chrześcijańskich. Jednocześnie jednak czerpie garściami z portretów szatana znanych z kultury. Diabeł nie jest tu bohaterem negatywnym. ""Zło"" to ostatnia cecha, którą można mu przypisać. Owszem, bywa złośliwy, potrafi dręczyć, wyprowadzać z równowagi, budzić najgorsze uczucia u innych, lecz sam taki nie jest. To raczej konieczna siła, niezbędny warunek istnienia równowagi na świecie. Wystarczy zauważyć, że Diabeł nie zdobył w tym filmie żadnej duszy, która własnymi uczynkami nie sprowadziłaby na siebie piekła. Kiedy taka persona w końcu się pojawia, to właśnie Diabeł jako pierwszy staje w jej obronie.  Tom Waits znakomicie sprawdził się w roli diabolicznego Pana Nicka. Jednak trzeba przyznać, że cała obsada wypada bardzo dobrze. Dotyczy to zarówno tych dojrzałych aktorsko osób, jak i relatywnie świeżych talentów. Andrew Garfield i Lily Cole to przyszłość brytyjskiego kina. Zwłaszcza Garfield, który w ostatnich latach wystąpił w kilku różnorodnych produkcjach, ma zadatki na znakomitego aktora. Zaskakująco dobrze wyszedł na ekranie pomysł z czwórką aktorów grających postać Tony'ego, oryginalnie przypisaną Heathowi Ledgerowi. Zupełnie nie czuje się, że ten pomył pojawił się w połowie zdjęć, wymuszony śmiercią Ledgera. Z trójki następców największą rolę ma Colin Farrell i on też prezentuje się najlepiej, raz jeszcze udowadniając, że tak naprawdę powinien grać głównie wyraziste role drugoplanowe.  Na pochwałę zasłużył też cały dział odpowiedzialny za wizualną stronę widowiska. Nie tylko operator Nicola Pecorini, ale również ci, którzy pracowali nad efektami specjalnymi. Przy stosunkowo małym budżecie potrafili wykreować naprawdę niezwykłe światy. Owszem, nie przypominają one sterylnych wizji 100- i 200-milionowych produkcji hollywoodzkich, ale mnie to bardzo odpowiadało. Przypominają bowiem stare filmy Gilliama, wpisując się w jego niezwykły styl i pozbawioną granic wyobraźnię.  Paradoksalnie jednak to właśnie Gilliam jest najsłabszym ogniwem ""Parnassusa"". Jego reżyseria pozbawiona jest konsekwencji. Zarzut może wydawać się absurdalny, w końcu ideą filmu jest zerwanie wyobraźni z logicznych więzów. I właśnie tu tkwi problem. Otóż w filmie zbyt wiele reguł racjonalnego myślenia pozostaje nietkniętych. Prowadzi to do chaosu, który nie do końca jest twórczy, a obniża emocjonalną siłę rażenia wielu scen. Na szczęście Gilliam wciąż ma w sobie wiele z dawnego Pythona i wśród sekwencji przeciętnych są też takie, które zachwycą lub rozbawią każdego jego fana. "
Głód (2008),9,"Lepiej późno niż wcale – ta maksyma jest z całą pewnością prawdziwa w odniesieniu do ""Głodu"", znakomitego debiutu Steve'a McQueena. To mocne, bezkompromisowe kino demaskujące mit heroicznej walki i śmierci za ideały i pokazujące, że koniec końców ofiarami są ludzie – nie wojownicy czy kryminaliści, jak określa ich propaganda – ale jednostki, istoty z krwi i kości. ""Głód"" to ołtarz poświęcony bezsensowności ofiar ponoszonych w imię idei. Skonstruowany zgodnie ze sztuką średniowieczną składa się z dwóch skrzydeł i części środkowej.  Pierwsze skrzydło przedstawia Irlandię Północną przełomu lat 70. i 80. Jest to czas narastającego napięcia pomiędzy katolikami i protestantami, którego podłożem była decyzja władz brytyjskich o traktowaniu członków IRA i innych bojówek jako zwykłych kryminalistów, nie zaś więźniów politycznych. Rezultatem były bunty w więzieniach, protesty, a nawet strajk głodowy w 1980 roku. Odpowiedzią władz była nieugięta retoryka i brutalna przemoc. W tej części filmu mamy do czynienia z bohaterem zbiorowym, którym są Irlandczycy stojący po obu stronach barykady: strażnik więzienny, policjant, uwięzieni członkowie IRA i ich rodziny. McQueen maluje ponury krajobraz życia bohaterów zdesperowanych, zagonionych w ślepy zaułek, z którego nikt, nieważne po której stoi stronie, nie może uciec. Wszyscy są tu niewolnikami wojny o wyższe cele, a jedynym rozwiązaniem zdaje się być eskalacja przemocy, bólu i cierpienia.  Drugie skrzydło filmowego ołtarza McQueena poświęcone jest Bobby'emu Sandsowi - inicjatorowi strajku głodowego w marcu 1981 roku i jego pierwszej ofiary. Sands, członek IRA jest zagorzałym zwolennikiem idei zjednoczenia Irlandii. Dla zwycięstwa jest w stanie zrobić wszystko, nawet zagłodzić się na śmierć. W trakcie 66-dniowej głodówki Sands stał się bohaterem dla wielu Irlandczyków, zdołał nawet wygrać wybory do brytyjskiego parlamentu. Jednak to nie polityczny wymiar protestu Sandsa interesuje McQueena, lecz jego osobiste doświadczenie. Przez pół godziny jesteśmy świadkami stopniowej anihilacji człowieka. Reżyser ani przez chwilę nie łagodzi grozy umierania. To wstrząsające, mocne kino, wymagające od widza niezwykłej odporności emocjonalnej. Bezwzględna surowość jest jednak całkowicie uzasadniona. Dzięki niej udało się pokazać, jak giną ideały, kiedy życie przecieka między palcami. Kiedy Sands z trudem oddycha, jest niemal całkiem ślepy, wolna Irlandia Północna to ostatnia rzecz, o jakiej myśli... jeśli jeszcze o czymś w ogóle myśli.  Pomiędzy oboma skrzydłami znajduje się część centralna – mistrzowska 22-minutowa sekwencja zrealizowana w jednym ujęciu. To dialog pomiędzy Sandsem, który właśnie zdecydował się na strajk głodowy, i księdzem próbującym mu ten pomysł wyperswadować. Scena ta jest małym kinowym arcydziełem. Tak znakomicie napisanych dialogów, tak wspaniale odegranych przez aktorów prawie w ogóle się w kinie nie ogląda. I choćby tylko dla tej jednej sceny trzeba ""Głód"" zobaczyć, choć tak naprawdę reszta stoi na niemal równie wysokim poziomie.  Oglądając ""Głód"", trudno uwierzyć, że jest to dzieło debiutanta. Przemyślany, niemal bezbłędnie skonstruowany obraz zdumiewa dojrzałością, wyczuciem warsztatowym i narracyjną bezkompromisowością, która rzadko zdarza się nawet prawdziwym mistrzom kina. Dzieło McQueena można postawić w jednym rzędzie z takimi obrazami jak ""Ładunek 200"" czy ""Import/Export"" – wszystkie je łączy piorunujący wpływ na emocje. W kinie brytyjskim to zupełnie nowa jakość, wyrazisty głos zwiastujący narodziny nowego reżyserskiego talentu. Jednak ""Głód"" to także objawienie aktorskie. Michael Fassbender pozbył się wszelkich zahamowań, nie tyle grając Sandsa, ile się nim stając. I choć trudno pochwalać fizyczne poświęcenie, na jakie wystawił swoje ciało, trzeba przyznać, że ostateczny efekt powala na kolana. Fassbender znany jest z innych kreacji. W kilku filmach pokazał już, że jest wszechstronnym i utalentowanym aktorem. W ""Głodzie"" wzniósł się jednak na wyżyny osiągalne dla nielicznych. To po prostu trzeba zobaczyć."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Raj dla par (2009),5,"Parę lat temu Vince Vaughn, Jon Favreau, Jason Bateman i inni przekonywali widzów w komedii ""Sztuka zrywania"", że czasem happy endem jest zakończenie związku, nawet jeśli ludzie się kochają. W ""Raju dla par"" zmienili śpiewkę. Teraz przekonują, że nie ma nic lepszego od bycia ze sobą, nawet jeśli w międzyczasie drogi małżonków rozejdą się.  Pełnometrażowy debiut reżyserski aktora Petera Billingsleya ze scenariuszem Vaughna i Favreau to opowieść o czterech parach znajdujących się w różnym stadium rozpadu. Dave i Ronnie zabrnęli w ślepą uliczkę status quo. Joey i Lucy nie mogą się już doczekać, kiedy od siebie odejdą. Jason i Cynthia wydają się dogadywać idealnie, a jednak rozważają rozwód. Shane już został porzucony, a pocieszenia szuka w objęciach dziewczyny o połowę młodszej. Wydawać by się zatem mogło, że możliwość wyjazdu do ekskluzywnego kurortu na rajskiej wyspie, gdzie można popracować nad wzajemnymi relacjami, pary przyjmą z entuzjazmem. Nic bardziej mylnego. Gdyby nie kusząca wizja dodatkowych atrakcji, nawet wołami by się ich na wyspę nie zaciągnęło.  Kurort niestety nie spełnił oczekiwań bohaterów. Zamiast błogiego leniuchowania, już o świcie zostają zmuszeni do oglądania siebie nago. Potem jest już tylko gorzej. Wygodne iluzje rozpadają się, łączące więzi pękają i już wkrótce żadna z par parą nie będzie. Ponieważ ""Raj dla par"" to jednak komedia, nadzieja łatwo nie umiera, a odnaleźć ją można w najbardziej wyświechtanym  frazesie ileż cię trzeba cenić, ten tylko się dowie, kto cię stracił.  Film Billingsleya to komedyjka przyjemna w odbiorze, ale średnio zabawna. Humor jest tu mocno stonowany, nawet jeśli chwyta się mało wybrednych dowcipów fekaliowych. Jedynym wyjątkiem jest instruktor jogi grany przez Carlosa Ponce'a. W tym miejscu widać, że twórcy rozwinęli skrzydła i w pełni wykorzystali potencjał tkwiący w postaci. Scena nauki jogi jest najlepsza i najzabawniejsza w całym filmie.  Najbardziej rozczarowuje drugi plan. Billingsley i spółka zaangażowali do epizodów aktorów znanych z komediowych umiejętności, jak choćby Johna Michaela Higginsa czy Kena Jeonga. Niestety nie do końca rozumiem, po co zostali zatrudnieni, skoro potem nie dano im możliwości wykazania się. Ich postaci są bezbarwne i pozbawione polotu. Najwyraźniej widać to w przypadku Jeana Reno. Jego bohater może i na papierze wypadał nieźle, ale na ekranie wygląda już tylko groteskowo.  Na szczęście cztery główne pary maskują większość niedociągnięć. I choć film jest całkowicie przewidywalny, to dzięki sympatycznym bohaterom ogląda się to na tyle dobrze, że raczej mało kto wyjdzie z kina naprawdę rozczarowany. Feel-good movie idealny na miłe rozpoczęcie nowego roku.  "
Artur i zemsta Maltazara (2009),5,"Luc Besson nigdy nie należał do reżyserów, którzy pragnęli okazywać widzom własną dojrzałość. Wszystkie filmy Francuza są przecież bajkami zaopatrzonymi w pozorne atrybuty dorosłości. Niby znajdujemy w nich dosadną przemoc oraz erotykę, ale oba te składniki mają więcej wspólnego z komiksem dla nastolatków niż kinem skierowanym do widzów mogących kupić w sklepie piwo i fajki. Tymczasem łączący grę żywych aktorów z komputerową animacją ""Artur i zemsta Maltazara"" wydaje się być przejawem nie tyle trwania w bezhołowiu wiecznej młodości, co cofnięcia się w emocjonalnym rozwoju.  Jak widać,  po pięćdziesiątce najłatwiej jest odnaleźć w sobie dziecko. Jakże zazdroszczę Bessonowi jego wrażliwości!  Film zaczyna się od sekwencji mogącej stanowić materiał instruktażowy dla wszystkich wojujących ekologów. Artur (Freddie Highmore) zostaje poddany szeregowi prób, które mają uczynić z niego strażnika przyrody. Bohater musi między innymi spędzić kilkanaście godzin przytulony do drzewa albo udać się na drzemkę z niedźwiedziem. Dzięki temu zacznie odczuwać duchową więź z naturą i jej dziećmi. Tuż po zakończeniu rytuału inicjacji Artur udaje się na pierwszą misję ratunkową – trzeba ocalić od zagazowania pewną pszczołę.  Besson uczy małoletnią publiczność, że człowiek jest zaledwie drobnym ogniwem w długim i skomplikowanym łańcuchu ekosystemu. W ""Zemście Maltazara"" od tatusiowych pouczeń wolę jednak pracę grafików odpowiedzialnych za wygląd filmu. Animowany świat Minimków – elfów,  które poznaliśmy już w poprzedniej części przygód Artura – to uczta dla oczu. Ekran wypełniono po brzegi paletą pastelowych kolorów, światełkami rodem z retro dyskoteki oraz gromadą dziwacznych stworów wyrwanych ze snu miłośnika LSD. Nie dziwię się, że zarówno Artur jak i jego dziadek wolą przenieść się do baśniowej krainy ukrytej pośród traw w ogrodzie, zamiast nudzić się w wypolerowanej rzeczywistości lat 50.  Póki Besson nie ujawnia Wielkiej Tajemnicy, jego film ma polot i werwę. Kiedy jednak w zakończeniu główny złoczyńca zaczyna wyjaśniać punkt po punkcie dotychczasową intrygę, widz czuje się, jakby po jego głowie przejechała spalinowa kosiarka. Reżyser zostawia akcję w zawieszeniu i każe czekać widzom na trzeci odcinek przygód Artura, która ma pojawić się w kinach za kilka miesięcy. Taki już los środkowych części trylogii – nie mogąc rozstrzygnąć kluczowych wątków, muszą podgrzewać atmosferę oczekiwania na wielki finał. Mam nadzieję, że będzie on rzeczywiście Wielki. "
Wrota do piekieł (2009),9,"Sam Raimi wyplątał się na chwilę z komiksowej pajęczyny i zrobił to, co potrafi najlepiej: nakręcił efektowny horror podlany komediowym sosem. Otwierając ""Wrota do piekieł"", reżyser wrócił do korzeni swojej kariery, gdy, mając do dyspozycji mikroskopijny budżet, bawił się kinem klasy B. Jego nowe dzieło ma w sobie tę samą energię kinetyczną i aurę świadomego kiczu, co klasyczne już ""Martwe zło"". Szkoda, że musieliśmy czekać ponad pół roku, aż polski dystrybutor zdecyduje się wprowadzić film do kin.  ""Wrota do piekieł"" uczą nas, iż obleśna stara Cyganka jest ostatnią osobą, z którą chcielibyśmy zadrzeć. Pracująca w dziale kredytów Christine (Alison Lohman)  raz w życiu postanawia być twardą babką i nie ulegać prośbom potrzebujących kasy nieudaczników. Pech chce, że właśnie tego dnia przy jej stanowisku siada pani Ganush, której bank zamierza odebrać dom. Christine nawet nie przypuszcza, że odmawiając petentce pomocy, stanie się ofiarą prześladowań ze strony starożytnego demona. Jeśli w ciągu trzech dni nie uda jej się pozbyć klątwy, uzbrojone w długaśne szpony łapska zaciągną ją wprost do piekła.  Postawiona przed sprawami ostatecznymi bohaterka musi wreszcie pozbyć się lęków i kompleksów, które leżakowały grzecznie w zakamarkach jej psychiki od czasów trudnego dzieciństwa. W grze o zbawienie duszy wszystkie chwyty są dozwolone.  Walka z piekielnymi maszkarami jako forma autoterapii? Ba, jak ktoś chce, to może sobie nawet odczytywać horror Raimiego według feministycznego klucza. We ""Wrotach"" mężczyźni są zaledwie mięczakami obawiającymi się reakcji swoich władczych rodziców. Tymczasem kobiety wychodzą poza szereg i dzielnie stawiają czoła przeciwnościom losu. Nawet nękający Christine demon, Lamia,  jest płci żeńskiej.  Przemądrzałe interpretacje bledną jednak wobec faktu, iż ""Wrota do piekieł"" to po prostu pierwszorzędna rozrywka. Raimi z wprawą mistrza konstruuje straszne sceny, by nagle jakimś drobnym elementem (na przykład poprzez użycie zszywacza w sekwencji konfrontacji na parkingu) rozbroić grozę za pomocą czarnego humoru. W ten sposób oszołomiony widz nigdy nie wie, czego ma się spodziewać na ekranie. W czasach, gdy rynek horrorów zalewany jest masowo ciężkostrawną krwawą tandetą, film Raimiego jest kawałem świeżego mięcha pośród kilogramów gnijącego pasztetu. "
Bękarty wojny (2009),8,"Na śmietniku popkultury, po którym spaceruje Quentin Tarantino, tylko raz zakwitło życie. Wyciągnięci z quasi-gatunkowej prozy Elmore'a Leonarda oraz kina blaxploitation, bohaterowie ""Jackie Brown"", podobnie jak Vincent Vega czy Panna Młoda, powstali na drodze recyklingu. Zostali ulepieni z nieszlachetnego materiału, zahartował ich kinofilski sentyment. Szybko jednak wymknęli się swojemu stwórcy spod kontroli i uciekli z jego teatrzyku cieni. Okazało się, że mają skomplikowane charaktery, że bez ustanku śnią (cóż z tego, że o banalnym ""lepszym życiu""?), bywają rozczarowani, że zepchnięci na margines, mają coś światu do udowodnienia. Sęk w tym, że świat, w przeciwieństwie do nich, pozostawał dwuwymiarowy, płaski jak kartka papieru.      Ów rozdźwięk zaowocował zjawiskiem bezcennym w całej twórczości Tarantino: aura melancholii szczelnie otuliła pulpową rzeczywistość, zamieniła beztroską zabawę kliszami w poważną historię niedopasowania i niespełnienia. Nie wiem, czy reżyser przestraszył się ""potwora"", którego stworzył, lecz od tamtej pory sporadycznie wystawiał głowę zza parawanu ironii (owszem, zdarzało się, choćby w drugim ""Kill Billu"", gdy nieustępliwa mścicielka spotkała się oko w oko ze swoją córką). Jego najnowszy film to próba zestrojenia ""serio"" ze zgrywą, stopienia dwóch porządków narracyjnych i intelektualnych w jednym języku.  ""Bękarty wojny"" opowiadają o żydowskim komandzie, działającym podczas II Wojny Światowej na terenach okupowanej Francji. Każdy z młodych wojaków zaczyna z kredytem, zaciągniętym u porucznika Aldo Raine'a i jest mu winien sto nazistowskich skalpów. I żeby była jasność, Aldo liczy na swoje skalpy. W ruch idą pepesze, bejsbolowe kije i myśliwskie noże. W paralelnym wątku, poznajemy losy Shosanny – francuskiej żydówki, która była świadkiem mordu na swojej rodzinie dokonanego przez bezwzględnego porucznika SS, Hansa Landę. Kilka lat później, los zsyła jej wymarzoną okazję do zemsty.    Przygody tytułowego oddziału to zabawa w zgodzie z Tarantinowskim duchem, rozbuchana fantazja o żydowskiej zemście na nazistach, przefiltrowana przez wrażliwość filmowego erudyty i pasjonata. Znajdziemy tu pastisz ""Parszywej dwunastki"" i parodię heroicznego kiczu spod znaku ""Dział Nawarony"", cytaty i autocytaty, laudację ku czci Emila Janningsa oraz ""szpileczki"" wbijane Złotemu Hollywood. Jest Diane Kruger wystylizowana na gwiazdę Rzeszy, wspomnienie ""kina górskiego"", propagandowy film w filmie, a nawet synteza trendów w przedwojennej krytyce filmowej (ach te wszystkie opasłe tomiszcza, z ""okiem"" i ""duszą"" w tytule). Tarantino jeszcze wyraźniej eksponuje tu swoje nowofalowe inspiracje. Z Francuzami łączy go nie tylko podejście do ekranowej przemocy, ale i nabożny stosunek do filmowych ""bibelotów"".  Dzieje Shosanny i Landy przywołują z kolei konwencję poważniejszą, do której autor podchodzi z nieufnością. Bohaterów poznajemy już w pierwszej, rozbudowanej scenie, później zaś jesteśmy świadkami psychologicznej rozgrywki między nimi. O klasie Christopha Waltza i dwuznaczności wykreowanej przez niego postaci napisano już wiele. W oczach nieprawdopodobnie utalentowanej Melanie Laurent także mieści się coś więcej niż splamiona niewinność i okrucieństwo, zrodzone z pragnienia odwetu. Partie filmu z jej udziałem są spokojniejsze, obfitują w najdłuższe i najważniejsze dialogi – pierwszy w humorystyczny sposób tłumaczy nazistowską optykę holokaustu (sic!), ramą drugiego jest psychologiczne napięcie między katem i ofiarą.  Konfrontacja obydwu wątków może odbyć się tylko w jednym miejscu. Wypełnione po brzegi hitlerowskimi oficjelami kino jest, wedle słów jednej z postaci, koszyczkiem ze zgniłymi jajami. Gdy do tego koszyczka trafiają Bękarty oraz Shosanna, spolaryzowane narracje stapiają się w jedną. Jej przebieg nie pozostawia żadnych wątpliwości: dość pieprzenia o winach i krzywdach, jest jeszcze parę wiader krwi do wylania i kilka zgrabnych tekstów do wygłoszenia. Bo dla Tarantino wciąż najważniejsi nie są jego bohaterowie, ale język, którym o nich opowiada. Tym językiem jest kino – w spojrzeniu autora ""Wściekłych psów"" – stworzone przede wszystkim do autoanalizy.  Na jednopłytowym wydaniu DVD znajdziemy m.in. ""Dumę narodu"" Eliego Rotha, świetną parodię niemieckich filmów propagandowych, sceny niewykorzystane i zwiastuny. Dwupłytowe wydanie (oraz wersja Blu-ray) to już prawdziwa uczta dla miłośników placka z jagodami i ćwierćfunciaka z serem. Jest materiał o oryginalnych ""Bękartach wojny"", kulisy realizacji filmu Rotha, wywiady, reportaże, galerie zdjęć i plakatów, krótki dokument o Tarantino i wiele więcej.   "
Avatar (2009),7,"Trzymetrowy błękitny kot przekrada się przez porośniętą olbrzymimi drzewami dżunglę, którą rozświetlają wielobarwne promienie. Zielona magma roślinności zdaje się wchłaniać bohatera wraz z kryjącymi się w chaszczach, niespotykanymi w albumach zoologicznych stworzeniami. Cięcie. Jake Sully (Sam Worthington) otwiera oczy po tym, jak stracił kontakt ze swoim zdalnie dowodzonym awatarem - stworzonym sztucznie w laboratorium kosmitą z księżyca Pandora. Mężczyzna, a wraz z nim widz, czuje, że wyrwano go z hipnotyzującego snu. Snu, który po ponad dekadzie milczenia wydobył z zakamarków wyobraźni James Cameron.  Bez owijania w bawełnę: w dziedzinie posługiwania się technologią 3D oraz animacją komputerową ""Avatar"" stanowi milowy krok naprzód. Są w tym filmie momenty, gdy zupełnie traci się dystans do wygenerowanego przez procesory świata i wtapia się w jego atmosferę. Ekranowa rzeczywistość  tętni własnym życiem – bogactwo szczegółów i precyzja wykonania zapierają chwilami dech w piersiach. Cameron jest bodajże pierwszym filmowcem, który udowodnił, że trójwymiarowe efekty nie muszą być jarmarczną rozrywką. W ""Avatarze"" są one  integralnym elementem wizjonerskiej układanki, pozwalającym nie tylko obserwować poczynania postaci, ale niemalże w nich uczestniczyć. Z dziełem Camerona powinno się jednak obcować wyłącznie w kinie:  bez specjalnych okularów i olbrzymiego ekranu  nie ma żadnych szans na pełne zanurzenie się w galaktycznym oceanie cudów.  Tym bardziej, że treść filmu nie jest już tak oryginalna jak jego forma. Jeśli widzieliście zwiastuny oraz wrzucane bez umiaru do sieci klipy, fabuła ""Avatara"" jest Wam dobrze znana. Sparaliżowany komandos trafia na księżyc Pandora, gdzie w zastępstwie zmarłego brata ma wziąć udział w nowatorskim eksperymencie naukowym. Dzięki niemu ziemska korporacja może zdobyć kontrolę nad złożami niezwykle cennej substancji (20 milionów dolarów za kilogram!). W nowym ciele Jake odkrywa tajemnice Pandory oraz nawiązuje kontakt z  jej rdzennymi mieszkańcami, Na'vi. Za sprawą uczucia do tamtejszej księżniczki bohater zmienia fronty i decyduje się walczyć w obronie księżyca.  Reżyser łączy tutaj proekologiczne przesłanie z atakiem przeciwko bezwzględnemu kapitalizmowi oraz aluzjami dotyczącymi polityki zagranicznej USA. W obrazach prześladowań Na'vi nietrudno dopatrzyć się analogii z sytuacją Irakijczyków, których kraj okupują wojska amerykańskie. Okrucieństwo filmowych żołnierzy dowodzonych przez sadystycznego pułkownika Quaritcha (Stephen Lang) zostało skonfrontowane z uduchowieniem czczących matkę ziemię kosmitów. O ile część dialogów, w których wysławia się potęgę przyrody, najchętniej zagłuszyłbym dźwiękami typu bip-biiip, o tyle do kluczowego wątku romansowego nie mam większych zastrzeżeń. Cameron poprowadził go o wiele lżej i sprawniej niż w cierpiącym na ohydne wymioty lukru ""Titanicu"".  ""Avatar"" został poskładany z puzzli, które znamy z wcześniejszych filmów twórcy ""Prawdziwych kłamstw"". Na ekranie nie mogło zabraknąć twardych niewiast, tępych mundurowych oraz fantazyjnych egzemplarzy broni palnej. Dziury logiczne zdarzają się tu i ówdzie, ale Cameron odwraca od nich uwagę za pomocą mocarnych sekwencji batalistycznych. Od pierwszej sceny widać na ekranie każdego dolara wydanego na realizację. Oszałamiający przepych inscenizacyjny czasem wydaje się być nieco przytłaczający (szczególnie w scenach finałowej bitwy), ale nigdy nie razi mechanicznym dociskaniem śruby. W warsztacie Camerona każda nakrętka jest przecież małym dziełem sztuki. "
Terminator: Ocalenie (2009),6,"Nie brakuje powodów, dla których film McG jest niezłym ""Terminatorem"". Ot, choćby szacunek dla tradycji: kilka taktów ""You Could Be Mine"" grupy Guns'n'Roses, odmłodzony, cyfrowy Schwarzenegger, nawiązania do filmów Camerona w sposobie kadrowania oraz inscenizacji, celne jak zawsze ""I'll be back"". Paradoksalnie, o wartości ""Ocalenia"" jako odrębnego utworu decyduje jednak aktorstwo. I tutaj dopiero mamy pojedynek człowieka z maszyną.  Australijczyk Sam Worthington, który za sprawą ""Avatara"" czai się teraz w każdej lodówce, przypomina bezimiennego bożka rodzimych cosmo-felietonistek. Jest stanowczy, ale uległy; męski, lecz kobiecy; dowcipny, choć poważny; spokojny, jednak zapalczywy; silny, ale słaby. Ma też coś, czego brakuje dziesiątkom napakowanych książąt kina akcji – twarz. Jego oblicze jest przystojne, skupione i inteligentne. Bez emocjonalnej szarpaniny i teatralnych gestów, Worthington jest w stanie przekonać nas do trzech rzeczy: samotności swojego bohatera, determinacji napędzanej przez poczucie winy oraz bezwarunkowej gotowości do poświęcenia.  Niestety, w pakiecie z Worthingtonem dostajemy znękanego, ""ekumenicznego"" Christiana Bale'a, który drogę po aktorskiej równi pochyłej znaczy kolejnymi wariacjami na temat udręczonego herosa-wygnańca. Jego John Connor to człowiek czynu, ale przede wszystkim człowiek wiary, na którym ciążą przepowiednie z przyszłości i przeszłości. Jest kuszony ""łatwiejszymi rozwiązaniami"", sugerowanymi mu przez przełożonych i poddawany nieustannym próbom. W jego górnolotnych przemowach brakuje jednak żaru, zaś w heroicznych gestach – przekonania. Hasła o lepszym jutrze, nowym świecie i tego typu farmazonach, wypowiada rutyniarz. Bale stał już na tej mównicy w ""Mrocznym rycerzu"", ""Władcach ognia"", ""Equilibrium"".  Efekt rzeczonej konfrontacji jest łatwy do przewidzenia: jeden z aktorów ciągnie swoją postać w kierunku psychologicznego weryzmu, drugi w stronę mesjanistycznego symbolu. Między bohaterami z tak różnych porządków nie istnieje chemia, a fabuła filmu, oparta w znacznej mierze na spięciach między protagonistami, rozłazi się w szwach. Techniczna maestria, choć bezdyskusyjna, pozostaje nagrodą pocieszenia, gdyż film dotyczy być może najważniejszego wydarzenia w całym uniwersum ""Terminatora"" – narodzin Johna Connora, którego znamy z opowieści jego matki. Gdzie więc się podział ten bezczelny gnojek, za którym ludzkość gotowa była pójść do piekła i z powrotem?  Posiadacze odtwarzaczy Blu-ray będą w siódmym niebie. Z powodu kolorystycznej spójności i wysoko skontrastowanego obrazu, to jeden z najlepiej dostosowanych do HD utworów (""ziarno"" zredukowane do minimum, krosty na nosie Bale'a jak najbardziej widoczne). Poza dokumentami z planu, które obejrzymy również na dwupłytowym wydaniu DVD, na ""niebieskich"" płytkach znajdziemy storyboardy, fotosy i mini-reportaże, ukryte w interaktywnej opcji Picture-in-Picture. Dystrybutor przygotował dwie wersje filmu – kinową oraz reżyserską, dłuższą o całe, tłuste… trzy minuty. Smacznego! "
G.I. Joe: Czas Kobry (2009),2,"Film Sommersa przypomina grę planszową dla dzieci do lat sześciu. Gracze rozstawiają pionki w dwóch bazach: Dobrej (pod piaskiem) oraz Złej (pod wodą). Każda z figurek może wykonać trzy ruchy podstawowe (kopnięcie, strzał z karabinu, fikołek), dwa zaawansowane (głupia mina, czerstwy tekst) i po jednym specjalnym (np. Iluzja Zatwardzenia, Lateks i Botoks, Śmiercionośny Monokl). Celem gracza jest odzyskanie walizki z żarłoczną substancją, pełną tzw. nanomitów. Za udane akcje, gracz premiowany jest dodatkowymi punktami. Może je wymienić w banku na fanty: cyfrowe zwierzątko (do wyboru: miś polarny, ryba słonowodna, wielbłąd dromader), szufelkę pikseli (zróżnicowane faktury: pustynia, ocean, śnieg) lub makietę Wieży Eiffle'a (do wyboru wersje: ""klasyczna"" oraz ""pożerana przez zielonego gluta""). Przegrywa ten, kto nie dotrwa do końca sesji, umrze z nudów lub pójdzie utopić się w łyżce wody.  Tej sprawy nie wygra nawet najlepszy adwokat popkultury. ""G.I. Joe"" jest obrazem tak złym, że nie pomogą mu ludowe mądrości w stylu ""wiesz, za co płacisz"" (zapewniam cię, widzu, że nie wiesz, za co płacisz). To obraz tak zatrważająco głupi, że ostatnie ""Transformersy"" wydają się przy nim diatrybą o pułapkach ponowoczesnej filozofii. Pokolenie wiecznych chłopców, wychowane na superbohaterskich komiksach, licencjonowanych zabawkach i grach wideo, otrzymało właśnie bezkonkurencyjne remedium na chorobę nostalgii. Kto nie wierzy, niech przymierzy – w domowym zaciszu ryzykujecie na własną rękę. Pamiętam, że z kinowego seansu uciekała nawet młodzież w wieku gimnazjalnym. Pomyślcie tylko, jak bardzo trzeba się postarać, żeby pchnąć nastolatka do takiej desperacji.  Do wydania DVD nie można mieć większych zastrzeżeń: oprócz komentarzy reżysera i producenta filmu, na płycie znajdziemy rzetelny dokument z planu tego wiekopomnego dzieła, a także materiał o ironicznym tytule ""Niesamowite efekty specjalne"", rzucający światło na kulisy powstawania najbrzydszych efektów CGI w tym roku.  "
Templariusze. Miłość i krew (2007),3,"Czy wyobrażacie sobie ""Titanic"" skrócony do półtorej godziny? Albo trylogię ""Władcy Pierścieni"" ściśniętą do jednego dwugodzinnego filmu? Jest wielce prawdopodobne, że na oba pytania odpowiedzieliście przeczącą. Jednak właśnie to czeka na widza, który wybierze się do kina na ""Templariusze. Miłość i krew"". Taki film nie istnieje. To kinowy odpowiednik szkolnych bryków skierowanych do tych, którzy zamiast przeczytać lekturę (obejrzeć film), chcą jedynie ją zaliczyć i mieć przynajmniej blade pojęcie o tym, o czym ona opowiada. W niespełna dwie godziny w ""Templariuszach..."" opowiedziana jest 4,5-godzinna epopeja, którą w Skandynawii zaprezentowano w dwóch odsłonach ""Arn - Tempelriddaren"" i ""Arn - Riket vid vägens slut"". Rezultat jest łatwy do przewidzenia. Film sprawia wrażenie, jakby był opowiadany przez 5-latka, który obejrzał oryginały i teraz z przejęciem próbuje nam przekazać to, co zapamiętał, przeskakując z tematu na temat, cofając się, skacząc do przodu, a wszystko to bez jakiegokolwiek rozsądnego planu. Na ekranie rządzi chaos pozbawiony treści. Wątki, bohaterowie, przemykający przez ekran, nie sklejają się w jedną całość.  Pomysł recenzowania ""Templariuszy. Miłość i krew"" wydaje mi się dość kuriozalny. Naprawdę nie sposób ocenić reżyserskich umiejętności Petera Flintha, autora oryginalnej dylogii. Trudno również cokolwiek powiedzieć o scenariuszu, skoro został on poszatkowany niczym kapusta do bigosu. Coś więcej można powiedzieć jedynie o montażu. Trzeba przyznać, że twórcom kompilacji udało się skleić historię, która ma ręce i nogi, co prawda powyginane jak u ofiary straszliwej kraksy na autostradzie, ale jednak. Możemy więc co niecoj dowiedzieć się o losach dzielnego rycerza Arna, który za pozamałżeński romans został skazany na 20-letnią pokutę w Ziemi Świętej, a jego ukochana zamknięta została w klasztorze. I to w zasadzie wszystko.  A szkoda, bo nawet z tej pokiereszowanej wersji wyziera kilka ciekawych elementów. Interesująco zapowiada się relacja pomiędzy Arnem a Saladynem. Uczynienie z nich obu ludzi honoru, którzy darzą siebie wzajemnie szacunkiem, a być może także przyjaźnią stworzyło potencjalnie bardzo ciekawą dynamikę. Piszę ""potencjalną"", gdyż w ""Templariuszach"" ich relacja jest ledwie zarysowana. W pierwszej godzinie straszliwie irytująco wypada postać Cecylii. Kiedy jednak w drugiej godzinie film zaczyna koncentrować się na wewnętrznych wydarzeniach Skandynawii, bohaterka zyskuje na znaczeniu i ekspozycji. Czy podobnie wygląda to w oryginałach? Trudno powiedzieć. Jedyne, co w ""Templariuszach"" naprawdę mogę pozytywnie ocenić, to sprawność, z jaką połączono wszystkie języki, jakimi posługują się bohaterowie. Szwedzki, angielski, francuski i arabski brzmią naprawdę naturalnie.  ""Templariusze. Miłość i krew"" to 2-godzinna reklama oryginalnej dylogii i nic więcej. Jest męcząca, chaotyczna, ale wzbudza zainteresowanie tym, co twórcy wykonali kręcąc dwa filmy. Dlatego też jeśli macie możliwość obejrzenia ich obu – zróbcie to i zapomnijcie o tym, że powstała ich kompilacja. "
Avatar (2009),7,"Dotychczasowa współpraca Jamesa Hornera z Jamesem Cameronem przynosiła imponujące rezultaty. Za muzykę do ""Obcych"" kalifornijski kompozytor otrzymał pierwszą w karierze nominację do Oscara, zaś ścieżka dźwiękowa z ""Titanica"" zapewniła mu jedyną jak dotąd złotą statuetkę Akademii. Można było przypuszczać, że przy ""Avatarze"" Horner, idąc za przykładem Camerona, podniesie sobie poprzeczkę i zgotuje nam prawdziwą melomańską rewolucję. Tymczasem soundtrack przypomina głównych bohaterów filmu – trzymetrowe błękitne koty Na'Vi. Niby prezentuje się efektownie i potrafi machnąć wte i wewte symfonicznym ogonem, ale i tak wciąż brzmi jak standardowe hollywoodzkie miauczenie.  Całość zaczyna się od kompozycji unurzanych w klimacie kosmicznych oper filmowych – kotły mieszają się z pojękiwaniami w stylu uu-uuu-aaa, zapowiadając tym samym potężną galaktyczną przygodę.  Chwilami Horner uderza w nieco bardziej melancholijne tony, by zaraz potem zaatakować mocarną ścianą trąb bojowych. Przez większość utworów przewija się romantyczny temat przewodni przywodzący na myśl pustynne wycia do księżyca. Ponieważ ""Avatar"" opowiada o spotkaniu dwóch cywilizacji – niszczących środowisko naturalne Ziemian oraz żyjących w zgodzie z przyrodą Na'Vi – w zestawie nie mogło zabraknąć tubylczych melodyjek z bębenkami i piszczałkami. Horner upstrzył to gdzieniegdzie elektronicznymi drobinkami, które całkiem nieźle wpasowują się w charakter całego soundtracku. Jest tu parę porywających aranżacji (jak na przykład trwający ponad 11 minut utwór ""Battle""), ale brakuje  jakiegoś składnika, który rozklejałby uszy i jednocześnie chwytał za gardło.  Płytę zamyka piosenka ""I See You"" w wykonaniu Leony Lewis. Kawałek łatwo wpada w ucho, więc nie powinien mieć większych problemów z przedostaniem się na playlisty rozgłośni radiowych. Horner oparł tę kompozycję na tych samych patentach, które dekadę temu pozwoliły stać się ""My Heart Will Go On"" megahitem nuconym przez wszystkie wrażliwe nastolatki. Tekst piosenki nie należy do najambitniejszych – składa się z miłosnych wyznań i ofert złożenia własnego życia w ofierze. Jeśli widz i słuchacz przeboleją, że piosenka odnosi się do relacji między wygenerowanymi komputerowo kotami, w ruch pójdą chusteczki. W końcu odrobina empatii nikomu jeszcze nie zaszkodziła. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Charlie Bartlett (2007),7,"Charlie Bartlett nie jest typowym nastolatkiem. Jest utalentowany, nieprzeciętnie inteligentny i bogaty. Ma jednak typowo młodzieńcze marzenia, a najważniejszym z nich jest zyskanie akceptacji rówieśników. Dla zdobycia ich przychylności jest gotów zrobić wiele. Oczywiście najłatwiej jest o nią, łamiąc lub naginając przepisy ""dorosłych"". Na szczęście dla świata Charlie to dusza-człowiek: szczery, otwarty, sympatyczny. Gdyby miał w sobie choć trochę chorej ambicji, mógłby z łatwością stać się geniuszem zła. Jemu jednak wystarczy podrobienie dowodów osobistych czy symulowanie choroby psychicznej, by dostać psychotropy, które odsprzeda potem bardziej potrzebującym kolegom i w toalecie poudaje psychoanalityka.  Film Jona Polla to prawdziwie pozytywne zaskoczenie. Poll większość poprzedniej dekady jak i początek obecnej spędził przy stole montażowym. Od niedawna zaangażował się też na poważnie w produkcję filmową (""40-letni prawiczek"", ""Brüno""). Kto by jednak pomyślał, by obejrzeć film właśnie z jego powodu? Nikt. Na szczęście do ""Charliego Bartletta"" udało mu się przyciągnąć Roberta Downeya Jr. i Hope Davis. To za ich sprawą mamy możliwość obejrzeć ciepłą i inteligentną komedię o młodzieńczych buntownikach nie z wyboru, przywodzącą na myśl klasyczne produkcje z lat 80. Główny bohater z jednej strony jest spadkobiercą Rena McCormacka z ""Footloose"" i Marka Huntera z ""Więcej czadu"", z drugiej jest łagodniejszą formą takich postaci jak choćby Justin Cobb z ""Rodzinki"". Daje to idealną mieszankę, nie za lekką dla lubiących ekscentrycznych bohaterów i nie za mroczną dla szukających miłej rozrywki.  Wspomniani wyżej Robert Downey Jr. i Hope Davis to bardzo mocne punkty obrazu. Jednak jego prawdziwą gwiazdą jest Anton Yelchin. Młodego aktora mogliśmy zobaczyć w ""Star Treku"" i w ""Terminatorze: Ocalenie"". W żadnym z nich nie pokazuje zbyt wiele ze swoich aktorskich umiejętności. Natomiast w obrazie Jona Polla błyszczy niczym supernowa. Doskonale poradził sobie i w scenach typowo komediowych, i tych wymagających powagi. Dzięki jego grze Charlie nabiera życia i staje się postacią, którą chce się oglądać. Mam nadzieję, że częściej  będzie mi dane oglądać Yelchina w podobnym repertuarze.  Niestety polskie wydanie filmu rozczarowuje, i to na całej linii. Amerykanie na swojej płycie DVD znajdą aż dwa komentarze: pierwszy reżysera i scenarzysty, drugi reżysera i młodych gwiazd, Yelchina i Kat Dennings. Jestem przekonany, że nie tylko ja z wielką chęcią posłuchałbym o kulisach powstawania ""Charliego Bartletta"". Również obraz odbiega od oryginału. Otrzymujemy bowiem wersję przyciętą do formatu 1.78:1. Mimo tych niedociągnięć warto jednak po film sięgnąć.  "
Grudge 3: Powrót klątwy (2009),6,"Ktoś, kto wie, że ""Grudge 3: Powrót klątwy"" to film wydany od razu na DVD z pominięciem dystrybucji kinowej, może uznać, iż mamy do czynienia z nic niewartym produktem nakierowanym na wyciągnięcie kasy od naiwnych. Nic bardziej mylnego. Owszem, w wykonaniu wyraźnie czuje się braki budżetowe, a jednak udało się stworzyć całkiem klimatyczny horror. Osobiście oceniam go wyżej niż część drugą, która straszyła w kinach.  Zgodnie z tytułem powracamy w tym filmie do kamienicy w Chicago, w której rozegrały się tragiczne wydarzenia z drugiej ""Klątwy"". Głównymi bohaterami są Max – dozorca w feralnym bloku, i jego siostra Lisa. Próbują żyć normalnie w miejscu, które cieszy się złą sławą. Jest to jednak bardzo trudne. Wyprowadzający się lokatorzy (co grozi Maksowi utratą pracy) czy kolejne tajemnicze wydarzenia sprawiają, że coraz trudniej jest utrzymać spokój ducha. A przecież muszą jeszcze zaopiekować się chorowitą siostrą. Prawdziwe kłopoty zaczną się jednak wraz z przybyciem z Japonii tajemniczej kobiety. Ma ona dogłębną wiedzę na temat natury klątwy i wie, jak ją pokonać. Wiedza to jedno, a umiejętność skorzystania z niej to już jednak zupełnie co innego...  Twórcy ""Grudge 3: Powrót klątwy"" postawili na klimat, co było dobrym rozwiązaniem. Grając jednak zbyt zachowawczo, nie wykorzystali tkwiącego potencjału i pozbawili film niezbędnego napięcia. Mamy więc do czynienia z produkcją, która budzi niepokój, ale nie straszy. Korzystając z utartych ścieżek gatunku, uniknięto poważniejszych wpadek, ale też niczym specjalnym wyjadacza horrorów film nie zaskoczy. Posiłek może z tego wyszedł mało krwisty ale mimo wszystko zbalansowany.  Ku mojemu zaskoczeniu całkiem udanie wypadła obsada aktorska. Większość stanowili aktorzy drugiego bądź też trzeciego sortu, można się było zatem spodziewać rąbanki bliskiej obrazom porno. Tymczasem Gil McKinney czy też Emi Ikehata zagrali na solidnym poziomie, nasycając swoje postaci odpowiednią dozą emocji. Naprawdę przyjemnie się ich oglądało. Na plus należy również zaliczyć zakończenie, które bardzo zmyślnie zamknęło fabułę filmu, jednocześnie otwierając drogę do kolejnych części. ""Grudge 3: Powrót klątwy"" to godny kontynuator tradycji horrorów produkowanych na potrzeby kina domowego.  Szkoda, że tego samego nie można powiedzieć o wydaniu DVD. Na płycie nie ma nic poza filmem, biogramami wybranych aktorów i zwiastunami innych propozycji dystrybutora. Zabrakło m.in. scen usuniętych oraz reportażu o produkcji."
Potwory kontra Obcy (2009),5,"Jeśli myślicie, że potworów nie ma, to jesteście w błędzie. One istnieją, ale wszystkie przetrzymywane są w tajnej placówce, której nazwy nie można wypowiedzieć pod groźbą śmierci. Nowoczesna technologia wykorzystująca niebezpieczne promieniowanie radioaktywne i eksperymentująca z genetyką w jednej chwili może zamienić niewinne jednostki w mutanty zagrażające ludzkości.  Ofiarą złośliwości losu w  ""Potworach kontra Obcy"" jest Susan, przyszła panna młoda, którą tuż przed ślubem trafia meteoryt, co sprawia, że dziewczyna zamienia się w gigantyczną istotę o nadludzkiej sile. Tajna agencja rządowa nie może pozwolić, by ludzie dowiedzieli się o jej istnieniu. Susan trafia więc do więzienia dla mutantów. Tam poznaje Pana Karalucha, galaretowatego Boba, jaszczurkopodobnego macho i olbrzymiego robaka Insectozaurusa. Żadnemu z potworów jeszcze nigdy nie udało się wydostać ze Strefy 51, ale gdy w Ameryce ląduje statek z Obcymi, Potwory stają się jedyną bronią mogącą stawić czoła nieobliczalnemu przeciwnikowi.  Bajki studia DreamWorks, odpowiedzialnego za produkcję ""Shreka"", spośród czołowych animacji wyróżniają się przede wszystkim poczuciem humoru. ""Potwory kontra Obcy"" rozbawiają nie tylko komicznymi sytuacjami z udziałem słodkich i rozczulających dziwotworów, ale także nawiązaniami do wielu klasycznych filmów sci-fi, jak choćby ""Muchy"" Cronenberga, ""Godzilli"" czy ""Bliskich spotkań trzeciego stopnia"". Ponieważ autorzy tłumaczenia nie postarali się o smaczki w polskiej wersji językowej, dużo więcej przyjemności sprawi obejrzenie filmu w wersji oryginalnej – szczególnie kilkuminutowa scena z demolującą miasto Reese Witherspoon oraz teorie naukowe wygłaszane przez Hugh Lauriego vel. Doktora House'a są tego warte. Choć ""Potwory kontra Obcy"" z mało przekonującym morałem o przyjaźni ponad wszystko raczej nie wyprostują żadnego zwichrowanego dzieciaka, to świetna grafika, soczyste kolory i kilka naprawdę zabawnych gagów powinny zachęcić do seansu, niezależnie od wieku.  W dodatkach zamieszczonych na płycie DVD znajduje się wiele materiałów, w których twórcy wyjaśniają metodę pracy nad animacją i tajniki jej realizacji. Poza tym można zobaczyć, z których scen zrezygnowano i obejrzeć cały film z komentarzem reżyserów i producentki Lisy Stewart. W dodatkach znajdują się także zwiastuny innych animacji wytwórni DreamWorks, a pod przyciskiem ""Wstęp surowo wzbroniony"" kryją się zapowiedzi nowości kinowych, telewizyjnych, wydań DVD oraz gry, która powstała na podstawie przygód bohaterskich Potworów."
Terra 3D (2007),5,"Podbój kosmosu przez ludzi sprawił, że planety układu słonecznego uległy destrukcji. Ostatni przedstawiciele gatunku zostali zmuszeni do podróży w głąb wszechświata w poszukiwaniu bezpiecznej przystani, gdzie możliwe byłoby odbudowanie warunków panujących na Ziemi. Podróż, która trwała nieustannie kilka pokoleń, zdeterminowała ludzi do walki o kawałek stałego gruntu za wszelką cenę. To ludzie są więc w ""Terze"" bezwzględnymi najeźdźcami atakującymi niewinnych autochtonów. Kiedy docierają do Terry, nie mają skrupułów, by zniszczyć zastaną cywilizację i przejąć nad nią całkowite panowanie. Bogu ducha winne kosmiczne kijanki nie mogą poddać się bez walki.  Zasadniczą nowością w ""Terze"" jest to, że to Ludzie są Obcy, bezwzględni i najmniej ""ludzcy"". Nie tłumaczy ich nawet to, że mają ostatnią szansę na ocalenie gatunku. Racji obu stron nie da się pogodzić. Albo oni, albo my. Tylko kto kryje się pod tymi konkretnymi zaimkami? To zależy od zmieniającej się w filmie perspektywy. Przedstawiciele obu gatunków mówią bowiem o sobie nawzajem ""obcy"", co znaczy wrogi. Ale widz od początku czuje, że nie chce się identyfikować się z Ludźmi, którzy wyzuci ze słownikowego znaczenia słowa ""człowieczeństwo"", postępują jak otumanione maszyny gotowe zrobić wszystko, by przetrwać. Bliższe wydają się więc kijanki, które są niby takie jak Ludzie, a jednak szlachetne i dobre. Na podstawie tego kontrastu łatwiej jest więc postawić diagnozę: już jest źle, a będzie gorzej. Im szybciej dzieciaki uświadomią sobie, że należą do okrutnego gatunku, tym lepiej dla nich, a może nawet tknięte tą lekcją przyczynią się kiedyś do zahamowania postępującego procesu dehumanizacji.  Drugą zasadniczą mądrością płynącą z ""Terry"" jest swojsko brzmiące hasło: zgoda buduje, niezgoda rujnuje. Liczy się więc przyjaźń, ale nie utożsamiana z solidarnością  na zasadzie podobieństwa, ale przyjaźń ponad podziałami, łącząca wszystkie istoty myślące i czujące. Niezależnie od pochodzenia, każdy bowiem chce tego samego – szczęścia dla siebie i bliskich. Choć morał jest wzruszający, to jednak zbyt infantylny, by za jego sprawą dorosły widz doświadczył rewolucji moralnej.  Choć ""Terrę"" można było oglądać w kinach w 3D, dwuwymiarowe wydanie DVD jest równie atrakcyjne i ogląda się je z dużą przyjemnością. Animacja jest na tyle dopracowana, że nawet wprawione oko nie doszuka się uchybień. Fani Marii Peszek również powinni być ucieszeni. Szkoda jedynie, że dystrybutor nie zamieścił na płycie żadnych dodatków."
Ślepy los (2006),6,"Filmy o niepełnosprawnych, którzy pokonują swoje słabości, to zawsze murowane hity. Twórcy uprawiają emocjonalny szantaż w słusznej sprawie - raz, żeby wycisnąć z widza możliwie najwięcej słonej cieczy, a dwa, żeby pokazać, że kalecy są tacy sami jak my, a nawet lepsi. Przezwyciężenie psychicznych i fizycznych ograniczeń uwzniośla jak podróż windą na najwyższe piętro Pałacu Kultury. W ""Ślepym losie"" poznajemy historię niewidomego Erika Weihenmeyera, który wspiął się na szczyt Mount Everestu. Teraz przyjeżdża ze swoją ekipą do Tybetu, aby zorganizować kolejną górską wyprawę. Jej uczestnikami będą dzieci z okolicznej szkoły dla niewidomych.   Na pierwszy rzut oka największym twardzielem wśród bohaterów filmu jest Weihenmeyer. Choć stracił wzrok w wieku kilku lat, nie przeszkodziło mu to w uprawianiu jednego z najniebezpieczniejszych sportów wyczynowych. Należy jednak pamiętać, że Erik od samego początku otrzymał potężne wsparcie ze strony majętnej rodziny. W ""Ślepym losie"" znalazły się fragmenty domowych nagrań, w których ojciec i bracia towarzyszą przyszłemu alpiniście w jego niebezpiecznych zabawach. Co mają w takim razie zrobić biedne tybetańskie dzieciaki? Ich rodziców nie stać na opiekę nad niepełnosprawnymi (a więc nieprzydatnymi) potomkami. One też są przecież mimowolnymi bohaterami próbującymi utrzymać się na skutej lodem powierzchni nieprzyjaznego społeczeństwa. Tutaj nawet nauki Buddy tracą na sile.   W dokumencie Lucy Walker frapują mnie dwie rzeczy. Po pierwsze, komu ta niebezpieczna wycieczka potrzebna jest bardziej: Amerykanom czy kalekim dzieciakom. Reżyserka krytykuje delikatnie zachodnią chęć łamania kolejnych ograniczeń, granic i rekordów. Dla nich wspinaczka to kolejny wyczyn sportowy. Z kolei czy niewidomi odczują znaczącą zmianę po całym przedsięwzięciu? Czy naprawdę natchnie to ich do uczestniczenia w życiu społeczeństwa na normalnych zasadach? Druga wątpliwość dotyczy kontekstu politycznego: akcja ""Ślepego losu"" rozgrywa się w Tybecie, ale na ekranie ani słowem nie wspomina się o prześladowaniach ze strony Chin ani jakichkolwiek problemach z realizacją filmu. Czyżby reżyserka zgodziła się na cenzurę? Poza tym, jest to kawał porządnego kina dokumentalnego."
Amerykańskie ciacho (2009),6,"Potwornie nudne jest życie współczesnego żigolo. Zero wyzwań. Nawet nie musi się specjalnie trudzić, żeby zaciągać jedną po drugiej do łóżka. Wystarczy, że rzuci tekst w stylu ""twarz mi odpadnie, jak zaraz mnie nie pocałujesz"", a kobiety same wpadają w jego ramiona. A na wpadaniu oczywiście się nie kończy. Nasz uroczy bohater jeszcze zdobywa wikt i opierunek w luksusowej willi zamieszkałej przez bogatą wybrankę.  Tytułowe ""ciacho"" (to oczywiście zbędna inwencja polskiego dystrybutora; oryginalne ""Spread"" jest o wiele ciekawsze i pojemniejsze), grane przez Ashtona Kutchera, nosi się ze sporą dozą wypracowanej nonszalancji. Objawia się to w przesadnym poruszaniu biodrami, kolczyku w uchu, szeleczkach i podwiniętych nogawkach dżinsów. Choć Nikki wygląda jak milion dolarów, to tak naprawdę nie ma grosza przy duszy, a wszystkie swoje rzeczy mieści w plecaku. Stanowi coś w rodzaju zdegenerowanej wersji swobodnego jeźdźca: niby nie dba o dobra doczesne, ale dżinsy za 400 dolców od swojej damy przyjmie bez cienia zażenowania. Jako utrzymanek radzi sobie naprawdę wzorcowo. Ale oczywiście do czasu: w końcu i on trafi na godną siebie wybrankę. Zakocha się po uszy w dziewczynie utrzymującej się dokładnie w ten sam sposób i podobnie manipulującej ludźmi.  Jednak prawdziwa miłość stanowi w fabule ""Amerykańskiego ciacha"" wyłącznie zbędny dodatek, sztucznie narzucony przez reguły hollywoodzkich produkcji. Zastosowany co gorsza po to, by do ponadgodzinnej orgii moralnego permisywizmu dopasować konserwatywne motto: Kto sieje wiatr, zbiera burzę. Wróćmy zatem do kwestii będących prawdziwym sednem tej opowieści, czyli seksu, kłamstw i zabawy. Skąd łatwość Nikkiego w zdobywaniu kobiet? Na pewno nie z powodu jego wyjątkowości. Nikkiemu, przyobleczonemu w ciało Kutchera, trudno odmówić atrakcyjności fizycznej. Gorzej z zaletami umysłu. Dla kontrastu, taki Alfie (zarówno w wykonaniu  Caine'a, jak i Lawa)  omamiał w sposób błyskotliwy i absolutnie rozbrajający. Wymuskany Kutcher (brakuje mu tylko metki ""made in USA"") ma się do Lawa jak amerykański pączek do angielskiego butterbreada. Nikki sam pośrednio przyznaje, że niczym się nie odróżnia od innych królów szkolnych bali, lądujących codziennie na lotnisku w Los Angeles z wielkimi nadziejami i wiarą w siebie. Stanowi po prostu idealny produkt epoki, w której panuje transakcyjne podejście do relacji międzyludzkich, a ciało jest towarem i fetyszem jednocześnie. Epoki, w której zdobywanie przestało być sztuką.  Nieprzypadkowo akcja filmu rozgrywa się w Los Angeles stanowiącym mit dla całego świata w tym samym stopniu co dla większości Amerykanów. Miasto Aniołów jest sfilmowane w ""Amerykańskim ciachu"" jak kalka z popularnego serialu. Plastikowy jest tu luksus, plastikowi ludzie. Nikki mówi: Więcej nauczyliśmy się z telewizji niż od rodziców, więcej z filmów niż w szkole. Z tego powodu również dla nas ten mit, za którym podąża bohater, będzie bliski i zrozumiały.  Mimo pewnej dozy przenikliwej obserwacji, jaką udało się upchnąć w tym hollywoodzkim wypieku, mam wrażenie, że sam reżyser, MacKenzie, autor bardzo dobrego ""Hallama Foe"" oraz ""Młodego Adama"", nie był w stanie zapałać sympatią do portretowanego typa. I to nie dlatego, że Nikki postępuje źle, rani kobiety itd. One wydają się w większości równie wyrachowane. Raczej dlatego, że nie ma w nim za krzty osobowości. Tę bolesną prawdę wyznaje mu w złości partnerka: nie jesteś ani specjalnie bystry, ani inteligentny, a co do ciała, to tracisz na rynku z roku na rok. No właśnie, nie ma w nim nic, co mogłoby przykuć naszą uwagę na półtorej godziny. Dobrze zbudowana klata to jednak trochę za mało. Dlatego film dryfuje w stronę lekkiej opowiastki o playboyu, choć wyraźnie wyczuwa się chęci i możliwości reżysera, by sfilmować bardziej gorzką historię. Najlepiej wskazuje na to ostatnie ujęcie. W nim Mackenzie przenosi wreszcie obiektyw z drewnianego Kutchera na kogoś innego. I ten ktoś wyraża w krótkim ujęciu więcej niż buźka aktora przez cały film. Kto to taki, trzeba zobaczyć samemu.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Zombieland (2009),7,"Niewesołe jest życie nastolatka, zwłaszcza po zombie-apokalipsie. Kumple zredukowani do plątaniny jelit, dziewczyna nadgniła, rodzina w początkowym stadium analfabetyzmu (ciągle tylko ""agh ugh"" i ""ble ble"", jak u Żuławskiego). Kina pozamykane, w klubach pustki, na stadionach mało emocjonująca gra w zabijanego. Główny bohater zna ten ból. Siedząc na sedesie w publicznej toalecie i ściskając gorączkowo strzelbę, nie wygląda kwitnąco. Wkrótce do jego kabiny zapuka jednak przygoda.  Dużo ostatnio myślałem. I chyba już wiem, jak to jest z tymi zombiakami. Śmiać się z nich można, a i owszem, jednak zabawy starcza wtedy na dwa kwadranse (przypadek tracącego impet z każdą minutą ""Wysypu żywych trupów""). Odstrzeliwanie im łbów, czy to podpatrzone (film), czy własnoręczne (gry), jest o wiele lepsze i daje niepomiernie więcej frajdy. U debiutanta Rubena Fleischera w ruch idą nie tylko pistolety, strzelby i półautomaty, ale także piły, łańcuchy, noże, kije do golfa, mrożonki, a nawet fortepian. I pewnie dlatego jest tak młodzieżowo, wystrzałowo i w ogóle gumy turbo. Przypomina się kapitalna scena z najlepszego filmu o zombie, czyli przeróbki ""Świtu żywych trupów"" Zacka Snydera. Oto porozumiewający się krótkofalówkami bohaterowie, strzelają dla zabawy do nieumarłych, ale tylko do tych, którzy wykazują podobieństwo do amerykańskich celebrytów. ""Zombieland"" to ten sam poziom wyrafinowania.  Rozpędzony zombiecoaster nie zabierze was na wyżyny subtelnego humoru, lecz zapewniam że będziecie się śmiać do rozpuku, gdy buchający testosteronem Woody Harrelson wymierzy kolosalną giwerę w stronę Abigail ""Małej miss"" Breslin, a szukających schronienia bohaterów przygarnie sam Bill Murray (i jeszcze zapuści im dla relaksu ""Pogromców duchów""). Familijną historyjkę o Pociesznym Chłopcu, który na swojej drodze spotyka Twardego Mężczyznę, Jeszcze Twardszą Kobietę i Rezolutne Dziecko, ogląda się bez bólu, darujcie więc natchnione interpretacje o wirusie społecznej znieczulicy i upadku świeckiej moralności, nie w tym życiu. Nie znajdziecie tu metafory na miarę zombie-konsumenta, są za to głośne pukawki, oderwane ręce i facet w kowbojskim kapeluszu, który każe zwracać się do siebie per ""Tahallassee"". Hej, hej, hej, to już całkiem sporo. "
Vicky Cristina Barcelona (2008),6,"O hiszpańskim filmie Allena pisało się sporo i na jedno kopyto, wszędzie fruwały te ""sensualizmy"", ""seksapile""  i ""pomniki wystawione kobiecości"". Ale co tak naprawdę wiemy o filmowych damach z Barcelony? Na początku wiemy to, co powie nam o nich narrator ( a nie oszukujmy się, ironiczny z niego skurczybyk). Potem one same dostają głos, coś tam mówią i jakoś działają. W końcu do Hiszpanii przyjeżdża postać allenowska, żeby nie powiedzieć porte-parole autora, Nowojorczyk z krwi i kości, który wprawdzie w łóżku tak średnio na jeża, ale jak już coś spuentuje, to nie ma czego zbierać. Pomnik wystawiony kobiecości? Jasne, a ja mam klatę jak Darek Michalczewski i oczy piękne jak Frodo Baggins.  Już we wstępie narrator cynicznie wykłada kawę na ławę: Vicky stąpała twardo po ziemi, ponieważ była realistką. Zaręczyła się z Dougiem, bo odnosił sukces i rozumiał piękno zobowiązania. I snuje się Vicky przez cały film, walcząc ze swoim pragmatyzmem (pokochać czy polubić?; polubić czy poślubić?) Potem przyjeżdża jej partner, Doug, wspomniany Nowojorczyk. Mówi: Jesteś taka pragmatyczna, za co cię kocham.   Następna w kolejce jest Cristina. Narrator: Cristina oczekiwała czegoś innego od miłości. Akceptowała cierpienie jako nieunikniony element głębokiej pasji. I Cristina przeżywa – cierpi i maluje, maluje i cierpi, robi zdjęcia, ah, zdjęcia, świat pełen zdjęć i obrazów. Nowojorczyk na to: Troszkę to pretensjonalne, nie uważasz?   Nawiasem mówiąc, pretensjonalne są dla Allena obydwie bohaterki, każda na swój sposób. Świadczy o tym chociażby cel ich wizyty w Barcelonie. Vicky, zauroczona architekturą Gaudiego, piszę pracę magisterską o ""tożsamości Katalończyków"", Cristina spędziła ostatnie sześć miesięcy na pisaniu, reżyserowaniu i graniu w 12-minutowym filmie, który potem się jej nie spodobał, zerwała właśnie z kolejnym chłopakiem i zapragnęła zmiany scenerii.  Paradoksalnie, najmniej egzaltowana wydaje się w tym towarzystwie Hiszpanka Maria Elena, której gorąca głowa i rozpalone serce (Zdradziłeś mnie z nią, zdradziłeś mnie z nią oczami!) wpisują się w rzeczony stereotyp katalońskiej tożsamości. A wiadomo, jak to jest ze stereotypami – nawet często powtarzane kłamstwo w końcu staje się prawdą. I tak, pocieszny film o wakacyjnym romansie zamienia się w opowieść o nieprzekraczalnych, kulturowych barierach. Gdy w jednej z ostatnich scen Vicky wymyśla parze Bardem-Cruz, nie wynika to z miłosnego zawodu, ale ze świadomości, że z Katalonią ma tyle wspólnego co, nie przymierzając, Woody Allen. "
Radio na fali (2009),9,"Na pokładzie ""Radia na fali"" płyną nietuzinkowi indywidualiści, a w tle słychać największe przeboje lat 60-tych. David Bowie, The Who, Jimi Hendrix, Cream, Duffy… Żeby zdobyć bilet na ten statek, oddałabym nawet ostatniego papierosa.  Lata sześćdziesiąte to prawdopodobnie najlepszy i najbardziej twórczy okres muzyczny minionego wieku. Świat zmęczony wojną w Wietnamie i kryzysem gospodarczym ogłosił amnestię na wszelkie wrogie działania i zasądził panowanie miłości, pokoju i szaleństwa bez granic. Obsesyjnego uwielbienia, jakim darzeni byli członkowie zespołu The Beatles, dziś nie osiągnęłyby nawet Britney Spears, Rihanna i Beyonce razem wzięte. Muzyka była bowiem wtedy nie tylko przyjemnym tłem do spotkań weekendowych znajomych, ale szczerym wyznaniem wiary, że życie jest jedno, a obiektów seksualnych tysiące.  Richard Curtis, znany i uwielbiany za kilka kolorowych i przeuroczych obrazków, ubrał swoich bohaterów w wystrzałowe kreacje i włożył w ich ręce mikrofony, z którymi doskonale wiedzieli, co zrobić. Philip Seymour Hoffman, Nick Frost, Bill Nighy i płonący Rhys Ifans w rolach doświadczonych didżejów z zawodową wirtuozerią przyprawiają w ""Radiu na fali"" o zawroty głowy nie tylko swoich słuchaczy, ale i widzów, którzy zdecydują się odłożyć na bok konserwatywne poglądy polityczne i pesymistyczną diagnozę ruchu hipisowskiego.  Ze względu na niepohamowany rozwój grzesznego rocka, który wyzwalał w społeczeństwie seksualne rozbestwienie, emitowanie go na oficjalnych falach radiowych zostało zabronione. Na muzyczną prohibicję nie mogli jednak zgodzić się ci, którzy rytm i harmonię mieli we krwi. Grupa najbardziej przebojowych didżejów założyła więc na własną rękę piracką rozgłośnię Radio Rock, które stało się oazą wolności dryfującą po Morzu Północnym. Do gniazda rozpusty, w ramach kary za palenie papierosów, trafił 18-letni Carl. W rzeczywistości jednak, pobyt na statku wśród nie tylko rozpasanych, ale i niezwykle inteligentnych i pochłoniętych pasją do muzyki osób, okazał się prawdziwą lekcją życia, podarowaną mu w prezencie przez jego nie mniej rozpustną matkę. Film Curtisa jest tak optymistyczny i pozytywny, że jeśli hipisi rzeczywiście tworzyli sektę, to ja od dziś jestem  ich wyznawcą.  Do płyty DVD z ""Radiem na fali"" dołączone są bonusy zawierające 11 wyciętych scen, które, według słów samego reżysera, mogą okazać się najlepszym materiałem z całego filmu. Nie mam więc wątpliwości, że fani dobrej rozrywki powinni posiadać ją w swoim domowym zbiorze. Oprócz tego, z dodatków można się dowiedzieć, co Curtis ma do powiedzenia na temat powstawania produkcji. Wśród kilku wersji językowych znajdują się polskie napisy i polski lektor. Dźwięk i obraz w formatach standardowych."
Dom zły (2009),9,"Ugotowany przez Wojciecha Smarzowskiego w ""Domu złym"" gar egzystencjalnego bigosu jest jeszcze ohydniejszy od tego, który podawano gościom ""Wesela"". Przytłaczający odór zdaje się przekraczać granicę kinowego ekranu i osiadać na ubraniu widza. Po seansie myśli się przede wszystkim o długim prysznicu - byle tylko zmyć z siebie mieszaninę błota, gorzały i krwi, a potem spokojnie zasnąć. Trudno jednak wyleczyć się z ukąszenia zła.  Smarzowski zabiera nas w Bieszczady, gdzie zimą 1982 roku ekipa milicji próbuje ustalić szczegóły zbrodni, do której doszło cztery lata wcześniej w gospodarstwie bimbrownika Dziabasa (Dziędziel). Wizja lokalna szybko zamienia się w pijacką libację. Nikomu nie zależy na wydobyciu spod zwałów śniegu prawdy – mogłoby to przecież doprowadzić do ujawnienia przestępczego procederu, w który zamieszani są partyjni oficjele. Gdy poleci choćby jeden z nich, posypie się cała piramida układów i układzików. W takim miejscu nie ma mowy o wyrzutach sumienia i resztkach przyzwoitości. Słabi zostaną pożarci i wyrzuceni na śmietnik niepamięci, zaś cud narodzin w żaden sposób nie zrekompensuje klątwy śmierci. Witajcie w piekle.  ""Dom zły"" to być może najważniejsze rozliczenie z komunizmem, na jakie zdobyło się polskie kino w ciągu ostatnich kilkunastu lat. Jednak Smarzowski nie próbuje na siłę uniwersalizować opowiadanej przez siebie historii, ani obciążać jej martyrologicznym balastem. Pilnuje, by fabularne nitki nie wypadły mu z rąk i z zegarmistrzowską precyzją porusza się między dwoma planami czasowymi. Wraz z rozwojem akcji zagęszcza atmosferę i nie rozładowuje napięcia aż do samego końca. Realistyczne z pozoru sceny płynnie przechodzą u niego w dziką fantasmagorię, puentowaną bardzo często smoliście czarnym humorem.  Śmieszą mnie opinie niektórych poważnych recenzentów porównujących ""Dom zły"" do ""Fargo"", a Smarzowskiego do braci Coen. Jedyne, co oba filmy mają ze sobą wspólnego, to śnieg i policjantkę w ciąży.  Polski reżyser wypracował własny niepodrabialny styl – towar ten jest nad Wisłą praktycznie nieosiągalny. Smarzowski potrafi wciągnąć w wykreowany przez siebie groteskowy i przerażający świat, tak by na końcu widz uznał go za jedyny możliwy.  Większość z nas wychowywała się w domu złym. Jego pierwiastek krąży w moralnym krwiobiegu, zatruwając spojrzenie na rzeczywistość. Pezet rapował o tym w jednej ze swoich piosenek: To jest jak szósty zmysł, nic z tym nie zrobisz. Musiałbyś się chyba gdzie indziej urodzić.  "
Zdobyć Woodstock (2009),9,"Są takie filmy, których opisywanie wydaje się zbędne, wystarczy powiedzieć ""naprawdę warty obejrzenia"", i wszystko jasne. Do tej grupy spokojnie można zaliczyć najnowsze dzieło Anga Lee ""Zdobyć Woodstock"".  W sierpniu 1969 roku w okolicach Bethel odbył się festiwal Woodstock. Był to szczytowy moment hipisowskiej rewolucji. Przez trzy dni młodzi ludzie ze wszystkich zakątków Stanów znaleźli się tak blisko realizacji ideałów wolnej miłości, pokoju i tolerancji, jak to jest tylko możliwe na masową skalę. Mogli tego dokonać między innymi dzięki młodemu amerykańskiemu Żydowi Elliotowi Tiberowi. Kiedy ten dowiedział się, że sąsiednie miasto odrzuciło plany organizacji hipisowskiej imprezy, zaproponował rodzinną posiadłość jako miejsce koncertów. W ten sposób miał nadzieję wydobyć rodziców z potężnych długów, które groziły przejęciem ziemi przez bank. Uzyskując wsparcie sąsiada, który udostępnił swoje pastwiska, organizacja festiwalu mogła ruszyć z kopyta. Kiedy nie do końca trzeźwo myślący Elliot palnie mediom mowę o wolności i darmowej muzyce, do Bethel zaczną ściągać setki tysięcy młodych ludzi, którzy mieli dość sztywnych reguł poprzedniego pokolenia. Reszta to już legenda.  Woodstock to dziś rzeczywiście bardziej mit niż rzeczywistość, symbol transformacji całego pokolenia. Jest tak głęboko osadzony w świadomości, że próba opowiedzenia o jego fenomenie wydaje się z góry skazana na porażkę, pełną sloganów, pustych frazesów i patetycznych peanów. Ang Lee nie przestraszył się jednak, chwycił byka za rogi i wygrał. Jego przepis na sukces: opowiedzieć o Woodstock bez odwoływania się do samego festiwalu. Na ekranie w zasadzie nie zobaczymy żadnego z artystów, którzy pojawili się na imprezie. Samą scenę widać z bardzo daleka i do tego przez pryzmat zaćmionego kwasem umysłu. Muzyka z koncertów dociera do nas jako pogłos, odległe echo trudne do odszyfrowania.  Lee pokazuje festiwal od kuchni, z perspektywy przeciętnego uczestnika imprezy, który mógł nawet nie dotrzeć pod scenę. Elliot staje się naszym przewodnikiem po świecie pełnym chaosu, anarchii i wolności. Wraz z nim doświadczamy prostych radości bycia wśród ludzi, cieszenia się z przypadkowych spotkań, obdarowywania siebie uwagą, możliwością zdjęcia masek i bycia sobą. Dzięki postaciom drugoplanowym Lee delikatnie acz precyzyjnie kreśli portret poranionej rasowymi i ekonomicznymi podziałami Ameryki. Wytycza też szlak upadku, którym podąży pokolenie hipisów, przekształcających się w krwawych kapitalistów twórców ideologii wszechobecnego konsumpcjonizmu. I choć nad wszystkim unosi się pozytywny duch miłości i nadziei, Ang Lee nie cofa się przed pokazaniem osobistych dramatów.  ""Zdobyć Woodstock"" robi spore wrażenie również od strony warsztatowej. To mały i skromny film pełen ciepłego humoru i barwnych postaci. Angowi Lee udało się zgromadzić imponującą obsadę, w której pierwsze skrzypce gra Imelda Staunton. Choć występuje w roli drugoplanowej, jest bez wątpienia największą gwiazdą filmu. Każda scena z jej udziałem to prawdziwy aktorski majstersztyk pozostawiający wszystkie inne kreacje daleko w tyle. Warto jednak wspomnieć o Demetrim Martinie. Jako komik jest on w pewnych kręgach dość znany, a jednak decyzja Anga Lee o powierzeniu mu głównej roli musiała u producentów wywołać nerwowe tiki. Na szczęście reżyser okazał się mieć nosa i Martin doskonale sobie z aktorskim wyzwaniem poradził.  Osobną sprawą są znakomite zdjęcia Erica Gautiera i montaż Tima Squyresa. Zastosowanie kilku sposobów filmowania, dynamiczny montaż i podział ekranu na kilka części sprawiają, że widz ma możliwość niemal namacalnego doświadczenia tego, czym musiał być udział w festiwalu Woodstock. Całości dopełnia świetnie dobrana ścieżka muzyczna łącząca w sobie klasyczne standardy z epoki z utworami skomponowanymi przez Danny'ego Elfmana.  Dzięki tym wszystkim elementom ""Zdobyć Woodstock"" stało się prostą, bezpretensjonalną rozrywką przywracającą nam choćby na chwilę najwspanialsze momenty z hipisowskiej rewolucji. Tak, zdecydowanie warto ten film zobaczyć."
"Wróg publiczny numer jeden, część 2 (2008)",6,"W drugiej części gangsterskiej dylogii Jeana-François Richeta ""Wróg publiczny numer jeden"", Jacques Mesrine jest światowej sławy przestępcą. Medialnie niezwykle popularny, staje się solą w oku policji. Rozpoczyna się polowanie, w którym władze wykorzystają wszelkie dostępne im środki. Mesrine przez lata będzie im umykał, lecz w głębi duszy wie, że nie może to trwać wiecznie. Śmierć jest jego nieodzowną towarzyszką, a jednak na jej przybycie zareaguje zaskoczeniem.  Mesrine, jeden z najsłynniejszych przestępców XX-wiecznej Francji, u Richeta jest postacią tragiczną. I to wcale nie dlatego, że zostaje zabity w policyjnej obławie, co widz ma okazję zobaczyć już w pierwszej scenie. Nie, jest bohaterem tragicznym ze względu na okoliczności jego śmierci. Mesrine jest jak narkoman, nie potrafi przestać planować kolejnych skoków, choć wie, że przypłaci to życiem. Egzystencja  na pożyczonych papierach sprawia, że staje się coraz bardziej szalony w swoich pomysłach. Próbując nadać sens zachowaniu, buduje rewolucyjną ideologię. Jego życie prywatne to iluzja, z czego Sylvie Jeanjacquot, jedna z jego partnerek, nie zdaje sobie do końca sprawę. Kawałki mózgu na jej pięknej twarzy będą dobitnym znakiem tego, jak bardzo się myliła.  Jeśli ktoś widział pierwszą część filmu, doskonale wie, czego się spodziewać. ""Wróg publiczny numer jeden"" to solidne kino gangsterskie w starym stylu, bez nadmiaru akcji, która przemieniłaby film w teledysk przemocy. Vincent Cassel trafia w dziesiątkę w swojej kreacji Mesrine'a, doskonale wypunktowując wszystkie elementy umieszczone w scenariuszu Dafriego. Sam Richet pozytywnie zaskoczył mnie swoimi reżyserskimi umiejętnościami. Już w pierwszym filmie ujawnia widzom to, jak wyglądał koniec Mesrine'a, a jednak sekwencja finałowa trzyma w napięciu niczym w rasowym dreszczowcu, w którym zakończenie do ostatniej chwili pozostaje enigmą. Bez potknięć utrzymane tempo i dokładnie przemyślany montaż czyni z finałowej sekwencji najlepszą część całej dylogii.  Film został we Francji przyjęty znakomicie, o czym świadczy sporo przyznanych mu nagród. Można byłoby się zatem spodziewać, że wydanie DVD będzie miało do zaoferowania coś więcej ponad standard. Niestety, ""Wróg publiczny numer jeden"" pojawia się u nas bez dodatków. Tak naprawdę wiele nie tracimy. Wydanie francuskie również nie powala dodatkami, a szkoda, bo właśnie w zaciszu domowego ogniska wielu fanów filmu z chęcią obejrzałoby parę materiałów o kulisach produkcji. Wadą wydania jest również brak oryginalnego obrazu. Z formatu 2.35:1 został on przysposobiony na potrzeby telewizorów i przycięty do formatu 1.78:1. Może i lepiej wykorzystana jest przestrzeń telewizyjnego ekranu, ale mimo wszystko szkoda."
Zakładnik (2008),6,"Wojenko, wojenko, cóżeś ty za pani, że za tobą idą chłopcy malowani. W ""Zakładniku"", opartym na prozie słynnego rosyjskiego pisarza Władimira Makanina, żołnierze zdecydowanie nie przypominają mundurowych z obrazka w elementarzu. Są brudni, brzydcy, śmierdzą wódą i potem. Uczestniczą w konflikcie, który jest im obojętny. Gdy dostają rozkaz, przeładowują broń i idą zabijać  wrogów. Przy odrobinie szczęścia nie zostaną poszatkowani przez grad kul i wrócą do ukochanych, które wygrzewają im pierzynę. Ciepło bijące z sypialni nie zabije jednak emocjonalnego chłodu.  Tytułowy zakładnik to Dżamal – czeczeński chłopak pojmany przez rosyjskich snajperów, Rubachina i Wowkę, którzy chcą wymienić jeńca na jednego ze swoich. Przedzierają się więc przez wrogie terytorium z nadzieją, że uda im się bezpiecznie wypełnić misję. W każdej chwili mogą natrafić na oddział partyzantów, którzy nie okażą im litości. Przeciwnikami są jednak nie tylko ludzie, ale i bezwzględna przyroda. Brodząc po kolana w błocie, żołnierze starają się poradzić sobie z narastającym strachem i otępiającym znużeniem. Dżamal, którego powinni nienawidzić, jest tylko przerażonym szczeniakiem. Między Czeczenem a Rubachinem nawiązuje się nić porozumienia. Ileż będzie ona jednak warta, gdy śmierć zajrzy bohaterom w oczy?  Choć w ""Zakładniku"" znalazły się sceny batalistyczne z udziałem zastępu statystów, największe natężenie napięcia odczuwalne jest w kameralnych scenach – na przykład, gdy Dżamal rozmawia ze staruszką ze swojej wioski, zaś Wowka obserwuje całą sytuację przez lunetę z karabinu. Wystarczy jeden fałszywy ruch chłopca, a jego głowę rozsadzi pocisk. Taki właśnie jest świat ""Zakładnika"" - tutaj to broń narzuca perspektywę i kieruje poczynaniami swojego właściciela. Najpierw eliminuje człowieczeństwo zabójcy, a potem pozbawia życia ofiary. Ta nieskomplikowana, zero-jedynkowa logika wyznacza granice brutalnego świata.  Niby ""Zakładnik"" nie mówi niczego nowego, ale póki chwyta za gardło rozgrzanymi od artyleryjskiego ognia szczypcami, nie daje o sobie zapomnieć. Zanim zakończy się jedna wojna, zacznie się druga. Śmierci śmierć nie czeka.    "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Ricky (2009),5,"Francois Ozon przyznał niedawno, że do Hollywood nie wybierze się nigdy, bo zamiast pracować pod bacikiem ""tłustego producenta"", woli pozostać częścią ""nowofalowej tradycji kina autorskiego"". Szkoda, gdyż staż na obcej ziemi mógłby nauczyć Francuza pokory i przypomnieć mu niegłupią jankeską prawdę, że wart jest tyle, ile jego ostatni film.  Artysta, któremu niedawno stuknęła czterdziestka, ma wiele wspólnego z nowofalowcami, to prawda. Podejrzewam jednak, że nie byłby zadowolony z tej zbieżności. Podobnie jak jego idole, sięgnął po kamerę bardzo młodo i zupełnie jak oni z wiekiem kręci coraz słabsze filmy.  U początków kariery (m.in. w kapitalnym ""Sitcomie"" i jeszcze lepszych ""Zbrodniczych kochankach""), żonglerka konwencjami filmowymi, literackimi oraz teatralnymi, służyła reżyserowi w konkretnym celu. Z pomieszanych języków Ozon lepił komentarz – satyryczny, ostry, dekonstruujący martwe rodzinne rytuały, obnażający perwersje zawoalowane mieszczańską etykietą. Dziś, ta uprawomocniona niesamowitą erudycją, formalna ekwilibrystyka, wydaje się sztuką dla sztuki i niczym ponad popis technicznej swady.  Świat, do którego w ""Rickym"" zaprasza Ozon, znamy aż za dobrze – jeśli nie z kina braci Dardenne i brytyjskiego realizmu społecznego a'la Ken Loach, to z rozmaitych ""Okruchów życia"", rozsypanych po stacjach komercyjnych i publicznych. Ledwo wiążąca koniec z końcem i wychowująca samotnie córkę Katie, poznaje pochodzącego z Hiszpanii Paco (świetny Sergi López). Piwniczny maczo wnosi w jej życie żar miłości fizycznej i duchowej. Wkrótce rodzi się tytułowy Ricky, chłopiec anielski – dosłownie i w przenośni. Gdy Katie odkrywa siniaki na plecach syna, wyrzuca swojego absztyfikanta z domu, lecz wkrótce musi zrewidować swoje podejrzenia. Sine plamy znikają, a z otwartych ran na skórze wyłaniają się... skrzydełka.     Korzystając z doświadczeń wyniesionych ze szkoły filmowej i studiów filmoznawczych, Ozon próbuje zestroić kilka różnych porządków gatunkowych w jednej parodystycznej narracji. Kogo parodiuje? Najprawdopodobniej rzeczone rodzeństwo Dardenne'ów oraz ich bajanie o tym, że kiedy dosięgniemy dna, nie pozostaje nam nic innego, jak tylko przekuć słabości, które nas na to dno zaciągnęły, w siłę. Ozon przekonuje, że taki proces na społecznych nizinach zaistnieje jedynie wtedy, gdy ludzie otrzymają sygnał możliwy do metafizycznej interpretacji. Dlatego też ze szczytu równi pochyłej może zawrócić bohaterkę nie tyle odkrycie własnego instynktu macierzyńskiego (co dzieje się np. w ""Dziecku""), ile świadomość, że instynkt ów bierze się z jakiegoś wyższego nadania, a co za tym idzie – gwarantuje spełnienie. Ta konkluzja to jednak niewiele jak na pełnometrażową fabułę, zwłaszcza, że ""Ricky"" nie jest ani dość zabawny, żeby rozśmieszyć szeroką publiczność, ani dość wyrafinowany dla miłośników wcześniejszych dokonań francuskiego reżysera     Powtarzają się w filmie motywy charakterystyczne dla autora ""Basenu"": odmienność skonfliktowana z normą, silna kobieta i słaby mężczyzna, media w krzywym zwierciadle. Zbyt wiele w tym jednak narracyjnego chaosu, jakby Ozon machnął w pewnym momencie ręką na produkcję i sam uległ czarowi raczkującego aniołka. Tyle że zamiast pofrunąć razem z nim, spadł na zbity pysk. "
Kobiety pragną bardziej (2009),6,"Mógłbym w zasadzie napisać, że ""Kobiety pragną bardziej"" to ciepła komedia obyczajowo-romantyczna o problemach, jakie napotykają współcześni ludzie żyjący w związkach. Cała masa mniej i bardziej sympatycznych bohaterów przybliża nam egzystencję singli, wiecznych podrywaczy, par żyjących w konkubinacie i w staromodnych związkach małżeńskich. Wszystko to jest podane w temperaturze pokojowej, byśmy nie poparzyli sobie wrażliwych duszyczek. Zakończenie zaś napełnia optymizmem, nawet jeśli nie wszystkim postaciom życie ułoży się zgodnie z planem.  Mógłbym też napisać o gwiazdorskiej obsadzie, która nie wysiliła się za bardzo na planie. Owszem, nie schodzą poniżej pewnego poziomu, ale co z tego, jeśli poprzeczka zawieszona została niezbyt wysoko. Spośród wszystkich aktorów najlepiej wypadają Ginnifer Goodwin i Justin Long. Tylko między nimi czuje się prawdziwą iskierkę i aż szkoda, że nie poświęcono im całego filmu. Fajnie ogląda się też Drew Barrymore, ale to pewnie dlatego, że miała najlepsze kwestie dialogowe.  I wszystko to jest oczywiście prawdą. Chciałbym jednak w tym miejscu zwrócić uwagę na inny aspekt ""Kobiety pragną bardziej"". Otóż ten film jest niczym innym jak oszustwem! Zaczyna się od sekwencji, z której dowiadujemy się, jak to kobiety już od dziecka indoktrynowane są w specyficznej formie interpretowania męskiego zachowania. W ten sposób tworzą się u nich nierealistyczne oczekiwania co do związków, które dodatkowo wspierane są opowieściami o wyjątkowych sytuacjach, jakie przydarzyły się koleżance koleżanki. Kolejne sceny są niczym zimny prysznic, ukazując prawdę, którą owe złudzenia dotąd maskowały. Na końcu okazuje się jednak, że film Kena Kwapisa służy niczemu innemu jak właśnie wzmacnianiu tych iluzji.  Nie byłoby w tym jeszcze nic złego, gdyby przy okazji twórcy nie robili kilku założeń  moralnie wątpliwych. Po pierwsze, bycie singlem traktowane jest jako choroba i to w czasach, kiedy coraz więcej osób wybiera tę drogę. W ""Kobiety pragną bardziej"" singlem są tylko ci, którzy jeszcze ""nie znaleźli tej jedynej osoby"" bądź mają jakieś psychiczne skrzywienia. Zdobycie ""drugiej połowy"" jest priorytetem, ba!, definiuje ludzką egzystencję. Po drugie, związek bez ślubu jest związkiem kalekim, wynikającym z lęku bądź niedojrzałości. Można się na niego godzić jako swoiste mniejsze zło, lecz w ostateczności powinien on prowadzić do ślubu. Oglądając film, odnosi się wrażenie, że producenci zyskali finansowe wsparcie od konserwatywnych grup działających na rzecz normalnej rodziny.  Polskie wydanie DVD jest identyczne jak amerykańskie, co wcale nie znaczy, że imponuje zawartością. Poza samym filmem otrzymujemy tylko jeden dodatek, którym są sceny usunięte. Można je obejrzeć bez lub też z komentarzem reżysera. Kwapis zdradza w nim kilka sekretów produkcji, ale jest to komentarz dość suchy i nużący.  "
Renifer Niko ratuje Święta (2008),6,"Święta już za pasem, w kinach można więc się spodziewać filmów, które będą rozbudzały apetyt na magiczną Wigilię i beztroskie lenistwo w gronie rodziny, przyjaciół i małego Jezuska. Jak świat światem, co roku jednak znajdzie się choć jeden sfrustrowany i niekochany przez nikogo szwarccharakter, który zrobi wszystko, by popsuć radosnemu społeczeństwu przyjemność z kilkudniowej laby i możliwości bezinteresownego obdarowywania się prezentami.  Niko jest synem samotnie wychowującej go reniferzycy. Kilka lat wcześniej jego mama spędziła czarującą noc z jednym z członków Powietrznej Eskadry Świętego Mikołaja i nie zobaczyła go już nigdy więcej. Owocem niezobowiązującej randki jest Niko, który wierzy, że podobnie jak jego bohaterski ojciec, nauczy się kiedyś latać i zostanie włączony w szeregi najbardziej elitarnych reniferów na świecie. Niestety, nie wszystkie próby skoków z wysokości kończą się upadkiem na cztery kopyta. Mimo niepowodzeń Niko się nie poddaje i usilnie próbuje spełnić swoje marzenia. To właśnie ta niezmordowana postawa kilkuletniego chłopca stanowi sedno całej opowieści. Co więcej, na jego grzbiecie będzie spoczywała odpowiedzialność za uratowanie świąt przed watahą bezwzględnych i niebezpiecznych wilków. Z bajki płynie więc – choć znana, to wciąż pokrzepiająca – nauka, że  o swoje trzeba walczyć, a w osiągnięciu nieosiągalnego pomóc ma czyste i niewinne serce.  Animacja przygotowana przy współpracy duńskich, fińskich, irlandzkich i niemieckich twórców jest przyjemna dla oka i bez wstydu stanąć może w jednym rzędzie z najlepszymi produkcjami Disneya. Jury Filmów Dziecięcych w Amsterdamie przyznało jej nagrodę główną 2008 roku, a w 2009 została okrzyknięta najlepszym filmem fińskim. Polska wersja językowa z udziałem Jarosława Boberka (latająca wiewiórka Julius), Anny Dereszowskiej (biała łasica Wilma), Agnieszki Dygant (różowy pudel Eśka) i Piotra Fronczewskiego (Czarny Wilk) spełnia oczekiwania widzów, którzy stawiają na znane i lubiane głosy.  Mały Niko i jego przyjaciele są jednak tak zawstydzająco szlachetni i bohaterscy, że w opowieść na ekranie uwierzyć będą mogły jedynie najmłodsze dzieci i rodzice, którzy chcieliby, by ich pokłosie kierowało się w życiu wyłącznie wzniosłymi ideałami. Pięcioletnie dzieci jeszcze nie widzą, że im wyższy pułap lotu, tym boleśniejszy może być upadek."
Gra dla dwojga (2009),5,"Kobieta po przejściach spotyka mężczyznę z przeszłością. Claire (Roberts) pracowała kiedyś dla CIA, Ray (Owen) był agentem MI6. Dawno temu mieli wspólny epizod w hotelowej sypialni. Dziś są zatrudnieni w wywiadowczych działach wrogich korporacji kosmetycznych. Bohaterowie, zamiast infiltrować się nawzajem, zawierają układ: oskubią swoich pracodawców na grube miliony.    Oryginalny tytuł filmu Tony'ego Gilroya, ""Duplicity"", oznacza po polsku dwulicowość i odnosi się do relacji łączących Raya i Claire. Ich znajomość zaczęła się przecież od flirtu, który skończył się oszustwem. Czy dziś mogą sobie naprawdę zaufać? Zwłaszcza, że widują się rzadko i po kryjomu, tak, aby nikt nie odkrył ich planu. Gilroy krzyżuje komedię romantyczną z historią szpiegowską i satyrą na korporację. Jednak ze wszystkich trzech składników tylko ten trzeci działa  bez większych zarzutów.  W obiektywie kamery Roberta Elswita obracające oceanami dolarów firmy stają się molochami absurdu – nikt tu niczego nie wytwarza, tylko kombinuje, jak przejąć patenty konkurencji. Na początku lat 90. porzuceni przez państwo weterani Zimnej Wojny przenikali do światka przestępczego, co mogliśmy zobaczyć na przykład w ""Roninie"" albo Bondowskim ""GoldenEye"". Dziś agenci wolą trafić pod skrzydła korporacji – praca tam jest bezpieczniejsza i często lepiej płatna.  Jak w każdym filmowym przekręcie, także w ""Grze dla dwojga"" panowie sytuacji okazują się czasem pionkami, zaś pozorni figuranci zgarniają główną nagrodę. Jednak intryga jest zbyt wymyślna i złożona, aby można się było na poważnie przejąć losami głównych  bohaterów. Julia Roberts wygląda, oczywiście, olśniewająco, zaś Clive Owen ma w sobie wdzięk dżentelmena, ale to za mało, żeby wykrzesać ogień z granych przez nich postaci. Nie pomagają nawet inteligentne dialogi, których nie powstydziłby się pewnie Frank Capra. Pełniący funkcję scenarzysty i reżysera Gilroy nadawałby się na szachistę potrafiącego w czterech ruchach pokonać przeciwnika. Gdy jednak trzeba stworzyć emocjonalną nadbudowę albo uderzyć między oczy niespodziewanym zwrotem akcji, twórca  rozkłada bezładnie ręce. ""Gra dla dwojga"" to niby elegancki i dobrze uszyty kostium, ale jakoś nie korci mnie, by wbić się w niego po raz drugi.  Wydanie DVD nie powala. Jedynym materiałem dodatkowym jest komentarz audio reżysera. Dźwięk został zakodowany w formacie Dolby Digital 5.1, zaś obraz – 16:9. Film możemy obejrzeć z lektorem bądź napisami.  "
Handel (2007),4,"Jako jeden z nielicznych szczęśliwców, którzy mieli okazję zobaczyć film Kreuzpaintnera w kinie, muszę powiedzieć, że Alicję Bachledę-Curuś w wydaniu heroicznym powinniśmy oglądać wyłącznie na dużym ekranie. Tak spektakularnie prezentuje się wtedy akt odwagi (desperacji?) granej przez nią bohaterki, który Anglosasi, ponoć za Kierkegaardem, nazywają ""leap of faith"". No i chyba tylko w multipleksie usłyszymy podobne wymiany zdań (autentyk z tegorocznego festiwalu w Gdyni): Ej to chyba nie jest Colin Farrell (na widok przyprószonego siwizną Kevina Kline'a)? No przecież, k..., że nie. Trochę za stary.  Abstrahując od plotkarskiego szumu, który pomaga aktorce w takim samym stopniu co jej szkodzi, trzeba przyznać, że Curuś sprawdza się w tej międzynarodowej produkcji. W roli uciekającej od polskiej szarzyzny Weroniki, która w drodze do Stanów Zjednoczonych wpada w ręce handlarzy kobietami, jest przekonująca: potrafi bez zgrzytu zagrać naiwność, uwiarygodnić rodzący się z bezsilności bunt, wreszcie – odmalować wściekłość, nie popadając przy tym w groteskę. Trudno oczywiście uwierzyć, że bezwzględni i wąsaci amigos, którzy trudnią się stręczycielstwem, pozwalaliby sobie na utarczki z pyskatą małolatą (raczej skorzystaliby z opcji ""kula ostrzegawcza między oczy""), ale to już zarzut do scenarzystów. Nie jedyny zresztą.  Historii Landesmana i Rivery szkodzi nadmierna kliszowość, całość jest epigońska wobec wielu filmów z rynku direct-to-dvd oraz interwencyjnych reportaży o Juarez – mieście, w którym mordy na kobietach są równie powszechne co deszcz na równiku. Trudno też nie struć się ekranową chemią między duetem protagonistów, przeczesujących pustkowia w poszukiwaniu Weroniki oraz 13-letniej Meksykanki, Adriany. Wspominany Kevin Kline gra policjanta ze skazą, który zgubił dziecko, więc generalnie szuka – dziecka, wybaczenia, odkupienia. Jego partnerem z przypadku zostaje brat Adriany, nadpobudliwy młokos i latino lover z fryzurą wzorowaną na bohaterach nieodżałowanych kreskówek Polonii 1. Coś tam się między nimi dzieje, bo jeden bez padre, a drugi dostojny i mądry, ale relacja to raczej karykaturalna, zwłaszcza że w wolnych chwilach panowie najczęściej przerzucają się komunałami. No, dość tych czczych pogadanek i jazda po naszą rodaczkę!  Dodatków nie stwierdzono. "
Harry Potter i Książę Półkrwi (2009),6,"Najpiękniejszą i zarazem najsmutniejszą chwilę w ekranowym życiu Harry'ego Pottera podarował młodemu czarodziejowi Alfonso Cuaron. W ostatnich scenach ""Więźnia Azkabanu"", bohater widzi po drugiej stronie jeziora postać, która przed chwilą wyciągnęła go z tarapatów. Jest przekonany, że przed niechybną śmiercią uratował go ojciec. Potem, gdy za sprawą magicznego artefaktu Harry posiądzie moc manipulowania czasem, okaże się, że to on sam znalazł się na drugim brzegu i ruszył sobie na ratunek. W tych dwóch fragmentach, gdy widzimy wyczarowanego, biegnącego po zamarzniętej wodzie obrońcę, Patronusa, zostają zrównane dwa interpretacyjne poziomy najsłynniejszej ze współczesnych baśni. Jedna opowieść dotyczy królestwa czarów, w którym bohater uzupełnia magiczny inwentarz o nowe sztuczki, potrafi wyczarować srebrzystego jelenia albo, cytując klasyka, zamienić colę w pepsi. Druga mówi o chłopcu, którego zasadniczym dramatem jest brak ojcowskiego autorytetu i życie wśród autorytetów zastępczych.  Do tego kluczowego momentu seria filmów o Harrym Potterze była na fali wznoszącej. Potem zaczęła zbaczać na hollywoodzkie mielizny. Jeszcze Mike Newell w ""Czarze ognia"" wzbogacił konwencję motywem burzy i naporu wieku nastoletniego, jeszcze David Yates w ""Zakonie Feniksa"" podarował soczystą rólkę Imeldzie Staunton i inteligentnie przykroił opasłe tomiszcze Rowling na potrzeby ekranu (niepokojąca tendencja – im dłuższa książka, tym krótszy film). W ""Księciu Półkrwi"" mamy już do czynienia z totalnym spadkiem formy. Całość sprawia wrażenie przeciągniętej introdukcji do ostatniej części cyklu, a zyskuje dzięki odtwórcom głównych ról, którzy na pięć minut przed wielkim finałem wydają się aktorsko ukształtowani (jak przekonuje jeden z bohaterów ""Funny People"" Apatowa: Harry jest już tak stary jak mój ojciec, powinni nazywać go Harold).  Przede wszystkim, fabule brakuje równowagi. Śledzenie sercowych porywów adeptów Hogwartu daje frajdę, ale neutralizuje fatalizm dramatycznego starcia z siłami zła. Galopadę akcji z poprzedniej części zastąpiono spokojniejszą atmosferą, na czym ucierpiała dramaturgia. Kulminacja, na którą czeka się z zapartym tchem, rozczarowuje, ponieważ nie jest należycie przygotowana. Poprzedza ją po stokroć efektowniejsza, utrzymana w horrorowej konwencji scena wyprawy po pewien artefakt. Podobnie ""odklejony"" od całości jest początek, zapowiadający widowisko niemal katastroficzne. Nic tych rzeczy.  Podążając wiernie za materiałem Rowling, Yates nie ma czasu (chęci, ambicji) bawić się w stylistę – jego drugi film jest nudny jak flaki z olejem, nie nosi autorskiego piętna ani w warstwie wizualnej, ani tematycznej. To, że Harry'emu z wiekiem rosną włosy na klacie, wiemy i bez filmu. Ja chciałbym się dowiedzieć, czy boli go fakt, że zamiast podrywać dziewczęta i klepać w quidditcha, gania za facetem wyglądającym jak skrzyżowanie plemnika z anakondą.  Pobożne życzenia.  Dodatków na dwupłytowym wydaniu DVD jest multum, od wizyty na planie i rozmów z aktorami, przez serię kapitalnych, jednominutowych wywiadów, po krótki dokument o tym, jak Joanne Rowling pisała ""Insygnia Śmierci"". Posiadaczy Blu-raya czeka wspaniała przygoda, bowiem skąpany w stalowych barwach ""Książę…"" wygląda w rozdzielczości 1080p po prostu obłędnie. "
"Saga ""Zmierzch"": Księżyc w nowiu (2009)",3,"Napisać choćby jedno złe słowo o boskim Edwardzie Cullenie (Pattinson) to jak podpisać wyrok śmierci przez nabicie na palu. Przystojny wampir, wymyślony przez gospodynię domową Stephenie Meyer, stanowi dziś ideał mężczyzny – nie pije, nie pali, jest wykształcony, bogaty i wiecznie młody, a także zachowuje się niczym XIX-wieczny dżentelmen. Mało tego, jego szlachetność nie pozwala mu spożywać krwi niewinnych ofiar, w związku z czym nie trzeba się obawiać, że na randce w kinie wpije swoje białe ząbki w szyję siedzącego obok delikwenta. I weź tu z takim rywalizuj o serce niewiasty!  Choć w ""Księżycu w nowiu"" (kontynuacji przebojowego ""Zmierzchu"") Edward rzadko pojawia się na ekranie, to i tak nie daje o sobie zapomnieć swojej ukochanej, wrażliwej osiemnastolatce Belli (Stewart). Cullen porzucił dziewczynę ze względu na jej bezpieczeństwo - w trakcie urodzinowego przyjęcia nie została ona o mało zjedzona przez przyszywanego brata bohatera. Nieobecność wampira próbuje skwapliwie wykorzystać przyjaciel Belli – indiański nastolatek Jacob (Lautner).  ""Księżyc w nowiu"" to w zasadzie dwie różne historie. W pierwszej, na którą składają się początek i koniec filmu, inspirowany ""Romeem i Julią"" romans miesza się z odrobinę gotyckim thrillerem. Okazuje się, że we Włoszech mieszka stary wampirzy ród Volturi roszczący sobie prawo do zabijania swoich pobratymców za łamanie kodeksu zachowań. Środek wypełnia, niestety, długaśna opowieść o Belli próbującej oswoić się z niespodziewanym odejściem Edwarda. Ponieważ na osoby niebędące wiernymi fanami sagi ""Zmierzch"" wątek ten mógłby podziałać usypiająco, twórcy dorzucili kilka widowiskowych scen z udziałem wilkołaków. Dłużyzny fabularne przyczyniają się do tego, że mniej więcej w połowie filmu kompletnie siada dramaturgia. Dopiero wyprawa ratunkowa do Europy podkręca tempo i ożywia atmosferę przypominającą dotąd kaplicę pogrzebową o trzeciej nad ranem.  W porównaniu ze ""Zmierzchem"" więcej jest w ""Księżycu w nowiu"" przemocy. Nie zabrakło oczywiście płomiennych rozmów o miłości – te najbardziej podniosłe przyczynią się do zwiędnięcia uszu niejednego widza.  Całość została jednak całkiem przyzwoicie zagrana. Chłodny urok Pattinsona dopasowuje się do tęsknych spojrzeń Stewart wyglądającej jak regularna ofiara oszustów matrymonialnych. Na dokładkę mamy tu jeszcze klub Indian zamieniających się w wilki – kolesie paradują wyłącznie w obcisłych szortach i przypominają miłośników gejowskiego grupenseksu. Odrobina prawdziwej męskiej czułości jeszcze nikomu nie zaszkodziła. Zwłaszcza, gdy biedny wampir Edward podnieca się niezdrowo, muskając zaledwie usta Belli.  "
Scooby-Doo! Strachy i patałachy (2009),2,"William Hanna i Joseph Barbera zapisali się w historii jako ojcowie Flinstonów z epoki kamienia łupanego, Jetsonów z dalekiej przyszłości, wiecznie głodnego Misia Yogiego, beztroskiego Psa Huckelbery’ego, dwóch sadystycznych myszy Pixie i Dixie oraz przygłupiego Pana Jinksa. Tuż obok nich narodziła się grupa niestrudzonych przyjaciół rozmiłowanych w rozwiązywaniu zagadek z udziałem sił nadprzyrodzonych. Choć każdy odcinek prowadził do zdemaskowania przez nich oszusta podszywającego się pod zielonkawego upiora, zawsze udawało się im napędzić stracha nie tylko dzieciakom przed telewizorami, ale i sobie nawzajem. Lekcja wyniesiona z bajki, że duchów z pewnością nie ma, zaowocowała zdrowym rozsądkiem ich fanów w dorosłym życiu.  Od emisji pierwszego odcinka ""Scooby Doo"" minęło 40 lat, a zabawa w tropicieli poltergeistów nie wyszła z mody. Dafne, Velma, Fred, Kudłaty i ich mocno nieokrzesany pies Scooby Doo otrzymywali w tym czasie różne wcielenia, a najnowsze z nich pokazane są w ""Strachach i patałachach"". Pełnometrażowy film wytwórni Warner Brothers zaczyna się od poznania bohaterów, a kończy na szczerej przyjaźni całej piątki. Stanowi więc niezależną całość, od której najmłodsze dzieci mogą rozpocząć przygodę z  pogromcami duchów.  ""Scooby Doo. Strachy i patałachy"" nie rozczarowuje, o ile zna się serial i wie, że po przygodach fantastycznej piątki wiele spodziewać się nie można. Bohaterowie posługują się słownictwem, którym nadopiekuńcze matki zwracają się do swoich oczek w głowie, traktując je jak stworzenia z nie dość rozwiniętą przysadką mózgową, by mogły zrozumieć język dorosłych. Niewyszukane żarty, szablonowe dialogi i stereotypowe kreacje robią z dzieci głupsze i bardziej infantylne stworzenia, niż są nimi w rzeczywistości.  Na nieszczęście Hanny i Barbery w Hollywoodzie w tym samym czasie pracował też inny animator, Walt Disney. Jego delikatna Myszka Miki, rozczulający Bambi, nieporadny Dumbo, urocze 101 Dalmatyńczyków czy piękny Kopciuszek, będąc ucieleśnieniem snów niewinnych maleństw, pokazały, że do dzieci można się zwracać nieco bardziej wyszukanym językiem, a kolorowi, łagodni i mądrzy bohaterowie to zasadniczy powód, dla którego to właśnie Disneyland jest marzeniem każdego dziecka.  Wydanie DVD zawiera sporo dodatkowych materiałów, na przykład ""Taśmę z gagami"", ""Zabawy na planie"" czy teledysk piosenki ""You and I"" zespołu Anarbor. Do wyboru polskie napisy lub dubbing. Dźwięk zapisano w formacie DD 5.1, a obraz standardowo 16:9."
Paranormal Activity (2007),7,"Katie i Micah to typowa amerykańska para. Są ze sobą już od dłuższego czasu, a teraz wspólnie zamieszkali. Niestety ich pożycie nie układa się harmonijnie i to nie dlatego, że coś się między nimi psuje, ale dlatego że w domu zaczynają się dziać dziwne rzeczy. Dla Katie to nie nowość, świadkiem podobnych niewyjaśnionych wydarzeń jest od ósmego roku życia. Dla Micah to jednak zaskoczenie, a ponieważ dzieje się to na jego terytorium, jego instynkt samca alfa został pobudzony. W związku z tym spróbuje zrobić wszystko, by sprawę wyjaśnić. Kupuje więc kamerę i mikrofon i zaczyna nagrywać to, co dzieje się nocą w sypialni.  Początkowo kamera nie rejestruje nic lub też prawie nic. Kilka dziwnych przypadków, które od biedy można jeszcze jakoś wyjaśnić. Wkrótce jednak nadprzyrodzone zjawiska przybierają na sile. Katie jest przerażona, Micah wręcz przeciwnie. Jest jak dziecko, które dostało nową zabawkę. Nie dostrzega żadnych niebezpieczeństw. Popychany do przodu przez palącą ciekawość, pewny siebie i swoich możliwości definiuje wszystko w kategoriach ekscytującej gry. Otwiera drogę dla tajemniczej mocy, która z zaproszenia skrzętnie skorzysta, lecz wykorzysta je zupełnie nie tak, jak to sobie wyobrażał Micah. Kiedy świadomość prawdziwego zagrożenia w końcu do niego dotrze, będzie już za późno...  Film zrobił w Stanach prawdziwą furorę i tak naprawdę nie ma się czemu dziwić. ""Paranormal Activity"" jest zrealizowany bardzo prostymi środkami, przypomina historie o duchach opowiadane przy ognisku. Takie opowieści nie muszą być  specjalnie wymyślne, nie muszą być nawet szczególnie oryginalne, muszą jedynie rezonować z publiką, która już zdołała odłożyć na bok cały swój naturalny sceptycyzm i będąc głodna ekscytacji, musi po prostu najeść się strachu do syta.  Oznacza to, że tak naprawdę sukces ""Paranormal Activity"" nie jest zasługą twórców, a raczej samych widzów. Aby dobrze bawić się na tym filmie, należy porzucić sceptycyzm i przekonać samych siebie, że to, co widzimy na ekranie, zostało naprawdę zarejestrowane przez kamerę wideo. Jak tylko uda się widzom tego dokonać, historia wciąga już samoistnie. Stopniowo narastające napięcie w końcu udzieli się oglądającym, aż podskakiwać będą w kluczowych momentach, przejęci losem Katie i Micah. Jeśli jednak nie uda się zawiesić niewiary, wtedy na ekranie będzie się widziało jedynie dwójkę amatorów próbujących udawać zwyczajną parę. Ich gra nie wzbudzi przekonania, fabuła wyda się naiwna i zbyt rozwlekła, a zakończenie całkowicie przewidywalne. Takim widzom pozostaje współczuć, bowiem ""Paranormal Activity"" straszliwie ich wynudzi. Mnie na szczęście udało się odsunąć sceptycyzm na bok, dzięki czemu bawiłem się na filmie całkiem nieźle... z całą pewnością lepiej niż dekadę wcześniej na ""Blair Witch Project""."
Zaklęci w czasie (2009),6,"Twórcy potrafią czasem być naprawdę okrutni dla swoich bohaterów. Dziś już nie wystarczy im zwykła gruźlica czy poświęcenie się dla dobra idei. Aby wzruszyć widza i stworzyć opowieść o walce o miłość przeciw wszelkim okolicznościom, sięgają po naprawdę ekstremalne metody. I tak jest w przypadku filmu ""Zaklęci w czasie"" opartego na książce Audrey Niffenegger.  ""Zaklęci w czasie"" to historia miłości Henry'ego i Clare. Połączyła ich wielka miłość, lecz rozdzielił czas. Henry cierpi na niezwykłą przypadłość: podróżuje w czasie. Rzecz całkiem fajna, gdyby miało się nad nią jakąś kontrolę. Niestety przeskoki są kompletnie nieprzewidywalne, co straszliwie komplikuje całą sytuację. Clare po raz pierwszy poznała Henry'ego, kiedy była małą dziewczynką, a on dorosłym mężczyzną. Henry poznał Clare wiele lat później, kiedy spotkała go w jego miejscu pracy. Jak więc widać, nie jest to zdecydowanie romans standardowy. Niemniej jednak miłość nie wybiera, a Clare i Henry spróbują wszystkiego, by tylko ich związek był w stanie przetrwać.  Choć wiele osób może narzekać na polski tytuł, tym razem trzeba przyznać, że jest on lepszy niż oryginał, bowiem dokładnie określa film. Oryginalny tytuł błędnie sugeruje, iż to Clare będzie główną bohaterką filmu, że to z jej perspektywy poznamy całą opowieść. W rzeczywistości układ jest bardziej zrównoważony i tyle samo czasu co Clare poświęca się Henry'emu. To jest rzecz jasna całkowicie zrozumiałe, biorąc pod uwagę fakt, że Eric Bana jest najbardziej rozpoznawalną osobą na ekranie. Można utyskiwać, że rozwodniło to historię, że zatraciła ona swój charakter. Jednak reżyser wraz ze scenarzystą wybrnęli całkiem nieźle z tych tarapatów. ""Zaklęci w czasie"" okazali się wzruszającą opowieścią o miłości. I choć jej zarys jest wielce nieprawdopodobny, całość ma mimo wszystko bardzo uniwersalny charakter, a przy okazji zadaje kilka pytań o etyczne aspekty zakochiwania się. Bana i Rachel McAdams zaś doskonale się uzupełniają, tworząc piękną ekranową parę.  W tej produkcji jest tylko jeden niemiły zgrzyt. To muzyka Mychaela Danny. W przeszłości stworzył kilka całkiem udanych soundtracków, głównie do filmów Atoma Egoyana. Tym razem jednak nie popisał się. To, co słyszymy, nijak ma się do tego, co widać na ekranie. Danna i reżyser Robert Schwentke nadają na zupełnie innych falach, czego rezultatem jest nieustająca audiowizualna batalia. Kiedy jednak zignorować zbyt oczywistą i nachalną muzykę, pozostaje standardowa, lecz mimo wszystko chwytająca za serce, miejscami smutna, miejscami niezwykle urocza opowieść, dzięki której można uwierzyć w magię prawdziwego uczucia."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Biała wstążka (2009),8,"Michael Haneke należy do tej grupy twórców niemieckojęzycznych, którzy z lubością demaskują mroczne strony ludzkich społeczności. Tym razem jego wizja jest szczególnie przerażająca, gdyż u jej podstawy leży absolutne i ślepe posłuszeństwo wpojonym zasadom. Ten fanatyzm nie dopuszczający grzechu i wypaczenia doprowadzony jest do skrajności, w której jedynym narzędziem prawych jest terror, przemoc, okrucieństwo. A wszystko to z rąk niewinnych.  Akcja ""Białej wstążki"" rozgrywa się w ciągu roku poprzedzającego wybuch I Wojny Światowej w posiadłości szlacheckiej i sąsiadującej z nią wsi. To, co w tym czasie się tam dzieje, poznajemy z perspektywy wiejskiego nauczyciela. Opowiada on nam o tajemniczym wypadku lekarza, pobiciu upośledzonego chłopca i innych dziwnych zdarzeniach. Patrzymy na wszystko z punktu widzenia człowieka dorosłego, lecz to perspektywa zwodnicza. Haneke tę zwodniczość demaskuje jednak już w podtytule, w zagubionym w polskim tłumaczeniu słowie Kindergeschichte. Zgodnie z nim ""Biała wstążka"" jest opowieścią o dzieciach. To one są prawdziwymi bohaterami filmu, a ich czyny przerażają bezwzględnością osób przekonanych o swoich racjach.  Świat ""Białej wstążki"" jest światem czarno-białym z jasnym podziałem na dobro i zło i wiarą w Boga, który za dobro wynagradza, a za zło karze. Absolutne posłuszeństwo tym zasadom wpajane jest dzieciom z bezwzględnością bliską praniu mózgu. Czy można się zatem dziwić, że wzięły sobie wszystkie przykazania do serca? Podczas gdy dorośli z upodobaniem oddają się selektywnej ślepocie, ich potomstwo widzi nieprawość i reaguje w jedyny sposób, jaki zostało nauczone - brutalnie, z punktu widzenia wszechwiedzącego dyktatora.  Łatwo jest uznać, że najnowszy film Hanekego to próba dotarcia do źródeł totalitaryzmu, a w szczególności faszyzmu. Nie trudno przecież policzyć, by dojść do wniosku, że dzieci z tego filmu za 20 lat będą dojrzałymi ludźmi stanowiącymi trzon faszystowskiej partii NSDAP. Byłaby to tak samo ograniczona perspektywa. W rzeczywistości myśl Hanekego jest o wiele bardziej uniwersalna i pokazuje niebezpieczeństwo, jakie grozi nam, kiedy zamkniemy się w sztywnym zestawie reguł. Jest to myśl charakterystyczna dla wszystkich dzieł tego reżysera. Czy jest to ""Funny Games"", gdzie tak jak w ""Białej wstążce"", pojawiają się osobnicy, którzy dosłownie realizują obowiązujące w danej społeczności zasady, czy też ""Czas wilka"", gdzie struktura zasad zostaje rozbita w drobny mak, pozostawiając po sobie pustkę, którą wypełnić może tylko wypaczona wersja tego, co wcześniej zostało zniszczone.  Sam film to typowe kino Hanekego. Chłodna, niemalże akademicka narracja niczego nie ocenia, po prostu opisuje podskórne mechanizmy toczące zgniliznę w pozornie zgraną społeczność. Nie ma tu wielkich kreacji, ale wszyscy aktorzy prezentują równy, dość wysoki poziom, przez co cała historia otrzymuje charakter niezwykle sugestywnej, osobistej przypowieści. Fani reżysera będą z całą pewnością zadowoleni."
Roman Polański. Ścigany i pożądany (2008),8,"Przed seansem polecam zapoznać się ze zwiastunem dokumentu Mariny Zenovich. Zapisy z policyjnego protokołu przeplatają się w nim z fragmentami ""Dziecka Rosemary"" i ""Lokatora"". Polański wygląda jak rasowy gwałciciel, ale żeby tylko. On wygląda jak gwałciciel, ekshibicjonista, szpicel i mason. Kołnierz wysoko postawiony, nieprzeniknione, upiorne oblicze, cienisty woal na twarzy. Na ścieżce dźwiękowej bez niespodzianki – Krzysztof Komeda, Mia Farrow, ich wspólne akordy grozy.  Ten prymitywny zabieg stylistyczny może szokować, ale zaskakująco trafnie oddaje dynamikę ""narodowego oddźwięku"" na aktualne perypetie reżysera. Kto myśli, że przesadzam, niech wygrzebie z odmętów sieci odcinek ""Warto żenować"" Pospieszalskiego, w którym zaproszony do studia Krzysztof Kłopotowski rozwija metafizyczną teorię sukcesu Polańskiego. Trochę w tym ""konspiracyjnej"" retoryki artykułów, interpretujących przyczyny śmierci Sharon Tate, trochę detektywistycznej zabawy w zgodzie z logiką, którą świetnie wyeksplikował Tymon Tymański: Czarna mewa goni białą mewę. Chyba rozumiesz, co to znaczy: Szatan, Szatan, Szatan, Szatan, oł je oł je…   O dziwo, we właściwym utworze reżyserka oszczędnie korzysta z podobnych środków. Odbija się zarówno od ""ściganego"", jak i ""pożądanego"", rezygnuje z optyki Francuzów, którzy przyznawali Polańskiemu ordery honorowe, polaryzuje gwałtowne reakcje Amerykanów. Wrzuca nas w oko cyklonu, który przetoczył się przez ogólnoświatową prasę po seks-aferze z trzynastoletnią Samanthą Gailey. Rozmiary tego medialnego huraganu były nieprawdopodobne, rosły zresztą wprost proporcjonalnie do popularności reżysera. Pstryk!, Polański i smutne spojrzenie Yoko Ono, ciach!, Polański na kanapie u Hugh Hefnera (zaraz wrócę do ciebie, Romku, to sobie pogadamy o seksie i kinie), pac!, zblazowany, otyły producent: Oj, Roman, Roman…  Jeśli przyjąć, że sława jest uniwersalną i najbardziej pożądaną walutą we współczesnej kulturze, Polański był obrzydliwie bogaty. Piszę o tym nie bez kozery, bowiem w tle interesującej rekonstrukcji procesu sądowego (smakowitymi anegdotkami można obdzielić kilkanaście dokumentów), rozgrywa się opowieść jeszcze ciekawsza. Oto antagoniści z konieczności, prokurator i obrońca, po długim i pełnym zakrętów postępowaniu, występują ramię w ramię przeciw sędziemu Laurence’owi Rittenbandowi. Oskarżają go o stronniczość i w efekcie – odsuwają od sprawy. Wewnętrzna konfrontacja między reprezentantami tego samego systemu toczy się o prawo filmowca do sprawiedliwego procesu. Rittenband przegrywa, gdyż zmęczyła go walka na trzecim froncie. Z Polańskim bił się o… sławę. Miał układy wśród najmożniejszych i najsławniejszych: rozwiązał węzeł małżeński Elvisa i Priscilli, przyznał ojcostwo Cary’emu Grantowi. Kochał wino, kobiety i śpiew. Im dłużej trwał proces, tym cieplej mu było w świetle reflektorów.  Rację ma Kłopotowski, gdy przekonuje, że powinniśmy wyciągnąć z tej międzynarodowej chryi coś dla siebie i że ową wartością nieodkrytą są nowe interpretacje filmów Polańskiego. Ale niechże to będą staranne interpretacje, a nie intelektualnie mętne pieśni sobie śpiewane. Radykał, posługujący się przy opisie sztuki ""kluczem biograficznym"", bywa tak samo niebezpieczny, jak dziecko, bawiące się zapałkami. "
Rewers (2009),8,"W końcu mam okazję napisać, jak bardzo cieszę się z obejrzenia polskiego filmu. A wszystko to za sprawą Borysa Lankosza, który zrealizował obraz daleko wykraczający poza wszystko, co ostatnio wyszło spod rąk naszych filmowców. To dzieło na światowym poziomie zarówno jeśli chodzi o realizację ale też przede wszystkim o kreację bohaterów. W polskim kinie postaci filmowe traktowane są w sposób przedmiotowy, są służącymi fabuły, która z kolei podporządkowana jest idei (bądź to komercyjnego sukcesu bądź też artystycznej tezie). U Lankosza trzy kobiety są żyjącymi filarami, wokół których, na których budowana jest prosta acz dopracowana do ostatniego szczegółu historia.  Główną bohaterką ""Rewersu"" jest Sabina, pracownica wydawnictwa specjalizująca się w publikowaniu rodzimej poezji. Sabina to szara myszka, kobieta w kwiecie wieku, skrywająca swą namiętną, buzującą od seksualnego napięcia naturę pod ściśle dopiętymi eleganckimi komplecikami. Chętnie poznałaby jakiegoś przystojnego amanta, lecz jak dotąd najbliżej była tego oglądając półnagich dzielnych żołnierzy na paradach zarejestrowanych przez kamery ekipy Polskiej Kroniki Filmowej. Sprawę pogarszają jeszcze jej matka i babka, z którymi dzieli mieszkanie. Te nie rozmawiają o niczym innym jak właśnie o konieczności znalezienia jej męża. Wbrew jej woli sprowadzają zresztą do domu 'odpowiednich' kandydatów.  I wtedy pojawia się on – brunet wieczorową porą. Bez wysiłku ratuje Sabinę z opresji odganiając dwóch pijaczków. Wysoki, przystojny... i kompletnie nieokrzesany. Jest absolutnym przeciwieństwem egzaltowanych poetów, z którymi dotąd miała styczność. Jego brak manier, bezpośredniość rozdziera jej gorset. Po raz pierwszy czuje się w pełni kobietą. Jest gotowa oddać mu swoją rękę i dziewictwo, ale...  No właśnie, ale. Życie Sabiny, jej rodziny i przystojnego bruneta toczy się w określonych czasach – ostatnim roku panowania Stalina. Od brutalnej rzeczywistości nie można uciec, choć w codziennym życiu, w pogoni za szczęściem nie zwraca się na nią uwagi. Inteligencja jest środowiskiem podejrzanym, wywrotowym, a wydawnictwo miejscem politycznie niezwykle wrażliwym. Sabina i jej rodzina najbardziej boją się posiadanej złotej monety amerykańskiego dolara. To głupia obawa, bo dolar ten będzie tylko hakiem, prawdziwe niebezpieczeństwo leży gdzie indziej. W czasach permanentnej inwigilacji nie można bowiem ufać nikomu. Kto o tym zapomni, tego czeka wysoki rachunek do zapłacenia.  Pierwsza godzina ""Rewersu"" to mistrzowska komedia, być może najlepsza jaka została w Polsce nakręcona w ostatniej dekadzie. Sabina, jej matka, babka oraz amant-Bronisław to pełnokrwiste, zdecydowanie nakreślone postaci z cudownymi kwestiami dialogowymi. Scena kolacji z panem Józefem (genialny Adam Woronowicz!) powinna przejść do kanonu polskiej komedii. Lankosz bawi się tu formą, parodiując wszystko od melodramatów w stylu ""Casablanki"" przez legendarną postać 'bruneta wieczorową porą' po portret kobiet sprzed ery rewolucji seksualnej. Ma w tym całkowite wsparcie obsady. Agata Buzek idealnie wyczuła postać Sabiny i jednym przygryzieniem warg, jedną pozą w gabinecie dyrektora potrafi przekazać nam wszystko, co powinniśmy wiedzieć o bohaterce. Krystyna Janda i Anna Polony chyba doskonale bawiły się na planie, nasycając swoje bohaterki humorem, energią i wrażliwością. Marcin Dorociński zdaje się zaś być naturalnym i jedynym kandydatem do roli Bronisława. Po obejrzeniu filmu trudno sobie wyobrazić, że mógłby go zagrać ktoś inny.  W połowie filmu Lankosz zdradza jednak widza. Zdrada jest krótka i łatwo ją wybaczyć, a jednak nie sposób zignorować. Scena konfrontacji Sabiny i Bronisława jest wzięta jakby z zupełnie innego obrazu, poważnego, pozbawionego choćby minimalnego poczucia humoru. A wystarczyło przemycić odrobinę czarnego humoru i nic złego by się nie stało. Ktoś mógłby powiedzieć, że takiej sceny nie da się opowiedzieć w komediowej konwencji. Otóż można, przykład z brzegu: ""Kika"". Po scenie konfrontacji film znów wznosi się na wyżyny, stając się właśnie czarną komedią z pełną napięcia sceną balangi dygnitarzy z trupem za ścianą. I choć film ogląda się znakomicie i choć przebaczyło się zgrzyt, to jednak całość nie ma już tego posmaku świeżości i lekkości.  Wielkie brawa należą się całej ekipie pracującej nad audiowizualną stroną przedsięwzięcia. Marcin Koszałka przygotował doskonałe czarno-białe zdjęcia. Jego kamera jest idealnym partnerem dla aktorów, wydobywających z nich wszystko to, co najlepsze. Nie można zapomnieć również o kostiumach i scenografii, a także o montażu dźwięku.  Po tych wszystkich pochwałach przychodzi tylko jedna mrożąca krew w żyłach myśl, że ""Rewers"" jest wyjątkiem. Lankosz mocno podniósł poprzeczkę i mam nadzieję, że jego koledzy po fachu nie zajmą się jej ponownym obniżaniem.  "
Hańba (2008),5,"""Hańba"" Steve'a Jacobsa polega na tym, że w realizacji filmu na podstawie książki nagrodzonego Noblem Johna Maxwella Coetzee'ego nie postarał się o nic nowego. Film jest dokładną ilustracją wydarzeń z kart powieści. Bohaterowie wypowiadają kwestie wycięte z pierwowzoru i krok po kroku urzeczywistniają intencję pisarza. Wydaje się więc, że Jacobs wykorzystał X Muzę do namalowania kolorowych obrazków dla analfabetów, dla których kilkugodzinna lektura książki to zbyt wiele.  Głównym bohaterem ""Hańby"" jest David Lurie, 52-letni profesor literatury na uniwersytecie w Kapsztadzie, ale to nie on odgrywa tu najważniejszą rolę. Trudno analizować film z pominięciem Apartheidu w Afryce Południowej, ale przemoc znajdująca się w nim na pierwszym planie, zawsze bierze się z chęci dominacji, bez względu na jej podłoże.  Lurie żyje w pełni ucywilizowanym świecie wielkiego miasta. Jest dwukrotnym rozwodnikiem i kieruje się prostą zasadą, że satysfakcjonujące życie może mu zapewnić spełnienie fizyczne. W związku z tym nie ma żadnych skrupułów, by sięgać po to, na co właśnie ma ochotę. By to osiągnąć, wykorzystuje nie tylko przewagę siłową, ale i status społeczny. Kiedy poznaje młodą dwudziestoletnią Melanie, swoją studentkę, od początku przewiduje, że romans z nią nie może się skończyć dobrze. W myśl hedonistycznej zasady ""tu i teraz"" nie zastanawia się jednak nad konsekwencjami i bierze to, co sobie wcześniej upatrzył.  Kiedy Lurie przyjedzie do córki, na farmę oddaloną od wielkiego miasta o setki lat cywilizacyjnych, będzie świadkiem wykorzystania siły do osiągnięcia tego samego celu co on – przewagi. Tu jednak przyjmuje ona postać pierwotną, oczyszczona jest z wszelkich zniekształceń, których nabiera w skodyfikowanym społeczeństwie. Tylko ona decyduje o być albo nie być pojedynczych jednostek. Jeśli ktoś tego nie rozumie, nie ma szans na przetrwanie. Po takiej lekcji życia Luriemu trudno będzie odnaleźć swoje miejsce na ziemi.  Z racji ograniczenia czasowego, film nie oddaje w pełni niuansów pierwowzoru literackiego, które jednak odgrywają olbrzymią rolę w budowaniu złożoności nie tylko przedstawionych wydarzeń, ale i charakterystyk postaci. John Malkovich może więc swoim mało apetycznym wyglądem pulchnego, lepkiego zboczeńca zrobić dużo złego prawdziwemu Davidowi Luriemu, którego widz szybko zaszufladkuje jako nieludzkiego degenerata. Co więcej, jego literackie i muzyczne zafascynowanie życiem Byrona ograniczone zostało jedynie do drobnej wzmianki, że owszem, było. Nie znajduję więc argumentów, dla których lepiej obejrzeć film, niż przeczytać książkę.  Wydanie DVD nie zawiera żadnych dodatków. Dźwięk zapisano w formacie DD 5.1, a obraz 16:9.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Sława (2009),6,"Czego można się spodziewać po zrealizowanym przez choreografa Britney Spears filmie opowiadającym o studentach renomowanej nowojorskiej szkoły dla artystów? Nie wiem jak wy, ale ja nie postawiłbym swoich pieniędzy na odpowiedzi w rodzaju ""dobrego aktorstwa i zajmującej historii"". O dziwo, na tym polu film Kevina Tancharoena okazuje się jednak sporym zaskoczeniem – właściwie cały młody zespół gra na wysokim poziomie, zaś fabuła, choć niemiłosiernie oklepana,  ma dramatyczny potencjał.  Otwierająca ""Fame"" sekwencja naboru do pierwszej klasy to istna kakofonia – w następujących po sobie króciutkich scenkach przyglądamy się młodym osobom próbującym wyrwać losowi z garści przepustkę do świątyni sztuki. Jeszcze nie wiemy dokładnie, czy mają talent, czy tylko dobre chęci. Wywodzą się z różnych środowisk, posiadają odmienne zainteresowania i temperamenty, inaczej zapatrują się na to, co chcieliby robić w przyszłości. Ci bardziej obrotni już próbują załapać się na swoją porcję piętnastu minut sławy – startują w castingach do seriali, nagrywają muzykę. Czego ma ich nauczyć szkoła? Przede wszystkim wyrobić w nich dyscyplinę, a dopiero potem sprawić, by boża iskra zamieniła się w płomień.  Konwencja musicalu nakazała twórcom naszpikować scenariusz pokaźną liczbą scen tańca i śpiewu. Niektóre z nich są wyłącznie efekciarskie, inne (jak samotne wykonanie tytułowej piosenki przez Naturi Naughton) wzbogacają emocjonalny krajobraz filmu. Jednak nawet jeśli portrety psychologiczne niektórych bohaterów pozostają jedynie niedokończonymi szkicami, to i tak finalnie tworzą one interesujący obraz całego pokolenia. Epizodyczna struktura sprawia, że ""Fame"" przypomina szkolną kronikę, w której znalazły się najciekawsze wydarzenia z życia rocznika: pierwsze miłości i rozstania, sukcesy, porażki oraz poważne zawodowe decyzje.  Pomiędzy kolejnymi występami rodzi się skromna refleksja na temat losu artysty – pełną dojrzałość zyskuje on z chwilą uświadomienia sobie własnych zalet i ograniczeń. Jedni absolwenci staną się znanymi tancerzami i aktorami, inni wrócą do rodzinnych miejscowości i będą uczyć dzieci. Każde z nich ma szansę na spełnienie tylko pod jednym warunkiem:  musi wykonywać swoje zajęcie z pasją. Inaczej będzie zombie, a nie sztuka."
"Millennium: Mężczyźni, którzy nienawidzą kobiet (2009)",8,"Ze wszystkich europejskich narodów to Szwedzi są najbardziej samokrytyczni, przynajmniej w kinie. Bez względu na to, czy oglądamy ponury dramat rodzinny, młodzieżową komedię inicjacyjną, czy szarpiący nerwy thriller, za parawanem gatunku przechadza się ta sama myśl – w lewicowym raju rozgościł się grzech. Jałowy krajobraz, bezbarwni ludzie, dostatek ekonomiczny i niedostatek uczuć. Aporia, atrofia, Ikea. Nie inaczej jest w przypadku ""Millennium"". Dostaje się tu przedstawicielom władzy sądowniczej i arystokracji, a cały kraj to kolos na glinianych nogach, zmagający się z własną przeszłością. Jednak to nie krytyka społeczna jest sednem filmu o najbardziej intrygującym tytule roku. Utwór Nielsa Ardena Opleva jest bowiem kryminałem przez duże K. K jak ""kto zabił?""  Bohaterem literackiej trylogii nieżyjącego już Stiega Larssona (jej początkiem są ""Mężczyźni…"") jest Mikael Blomkvist – ostatni sprawiedliwy spośród stołecznych żurnalistów. Bezkompromisowy dziennikarz został właśnie skazany na pół roku więzienia za zniesławienie biznesmena handlującego bronią. Odliczając dni do odsiadki, Blomkvist przyjmuje zlecenie, nadchodzące z odciętej od świata wyspy. Ktoś nie pozwala sędziwemu przemysłowcowi zapomnieć o jego zaginionej kuzynce. Starzec utrzymuje, że dziewczyna nie żyje. Gdy śledztwo zabierze Blomkvista w nazistowską przeszłość wpływowej rodziny, dziennikarz zyska niespodziewaną sojuszniczkę – objętą sądową kuratelą, genialną hakerkę Lisbeth Salander.  Mikael i Lisbeth to duet niezbyt fotogeniczny, ale doskonale wpisujący się w konwencję zaproponowaną przez Larssona i przejętą przez Opleva. On jest facetem w popielatej kurtce, którego spotykacie w osiedlowym spożywczaku. Niedostatki detektywistycznej wirtuozerii nadrabia wytrwałością i doświadczeniem. Ona chodzi na trzydziestocentymetrowych koturnach, ma trupi, czarno-siny makijaż i ogólnie ""czci Szatana"", ale to tylko dziewczyna ze skazą na umyśle. W ich relacji, opartej na wzajemnym podziwie, rozpiętej między uczuciem a niezobowiązującym seksem, także nie ma nic niezwykłego. Podążający wiernie za adaptowanym materiałem, reżyser traktuje bohaterów jak szkatułki. Co jakiś czas wyciąga z ich przeszłości istotne fakty albo rzuca światło na psychologiczne mechanizmy, kierujące ich poczynaniami. To eleganckie rozwiązanie, które sprawia, że między wszystkimi składnikami fabuły panuje niezachwiana równowaga: wątek śledztwa nie dominuje nad obyczajowym komentarzem, a staroszkolny psychologizm nie wpycha w ramiona nudy.  152 minuty zlecą jak z bicza strzelił, bo nikt raczej nie oprze się pokusie wyprzedzenia Blomkvista i Salander w śledztwie i podsumowania intrygi triumfalnym ""ha, wiedziałem, od początku wiedziałem!""  "
Białe szaleństwo (2009),6,"""Białe szaleństwo"" należy do tego typu filmów, które z powodzeniem żyją w kręgu pokazów festiwalowych. Tam ma zwiększone szanse trafić na właściwego odbiorcę, który doceni jego odmienność, zabawy gatunkowymi normami i dziwactwa, jakimi przyozdobiona jest fabuła. W normalnej dystrybucji może się już jednak nie sprawdzić. Na film mogą bowiem trafić osoby, które usłyszały, że jest to ""komedia"" albo ""road-movie"" i uznały, że to coś dla nich. Tymczasem ""Białe szaleństwo"", choć rzeczywiście jest i komedią i filmem drogi, to zarazem jest filmem bardzo specyficznym, chciałoby się rzecz - introwertycznym, o którego bohaterach można powiedzieć wiele, ale z całą pewnością nie to, że są ludźmi normalnymi.  Główny bohater filmu to człowiek pogrążony w chronicznej depresji powiązanej z licznymi fobiami. Jego postępująca choroba kosztowała go w końcu życie rodzinne. Teraz jednak zbiera siły, pakuje niewielki dobytek na śnieżny skuter i przemierza dzikie, zasypane śniegiem ostępy północnej Norwegii, by dotrzeć do domu swojej żony i dziecka. Po drodze spotka młodą dziewczynę mieszkającą z babcią na odludziu, staruszka czekającego na śmierć na środku zamarzniętego jeziora i młodego chłopaka nasączającego się alkoholem, podczas gdy jego rodzice bawią się po drugiej stronie globu. Każda z tych postaci jest na swój sposób zaburzona, zdziwaczała, a jednocześnie rozbrajająco zwyczajna. Spotkania z nimi niepostrzeżenie zmieniają głównego bohatera.  ""Białe szaleństwo"" Rune'a Denstada Langlo przypomina ""Prostą historię"" Lyncha czy niektóre obrazy braci Coenów, zresztą tylko przypomina. Z całą pewnością nie jest to produkcja tego samego kalibru. Langlo i scenarzysta Erlend Loe zapełniają film barwnymi postaciami, od czasu do czasu udaje im się stworzyć naprawdę zabawną scenę, ale całość pozostaje przyciężka i toporna. Mimo starań aktorów, z Andersem Baasmo Christiansenem na czele, wszystko wydaje się wymuszone, wykoncypowane, podczas gdy tego rodzaju filmy, aby odnieść rzeczywisty sukces, muszą sprawiać wrażenie lekkich, wymyślonych jakby od niechcenia. Być może wrażenie to rodzi się w związku z nie do końca trafnie wybraną muzyką. W niewielkich dawkach jest ona całkiem znośna i ciekawa. Jednak po godzinie ma się jej już niestety dosyć. I tak jest ze wszystkim w tym filmie. Jeśli jednak lubicie ekscentryków i ich dziwactwa, ""Białe szaleństwo"" z całą pewnością przypadnie Wam do gustu."
[Rec] 2 (2009),6,"Po sukcesie finansowym hiszpańskiego horroru ""[Rec]"" było tylko kwestią czasu, kiedy na ekrany kin trafi jego druga część. Choć w przypadku ""[Rec] 2"" wyrażenie ""część druga"" nie jest do końca adekwatne. Film zaczyna się niemal w momencie zakończenia oryginału, a scena finałowa zamiast zamykać historię, tak naprawdę dopiero ją otwiera. Oglądając całość, ma się wrażenie, że prawdziwy ""[Rec]"" został poszatkowany na kilka części, z których dopiero dwie trafiły na ekrany, a kolejne pojawią się już wkrótce.  Takie rozwiązanie ma swoje wady i zalety. Plusem jest właśnie bezpośrednia kontynuacja opowieści. Nie ma żadnego zgrzytu, żadnej przerwy, wszystko sprawia wrażenie naturalnej konsekwencji zdarzeń z oryginału. Owszem, atmosfera ulega zmianie, to już nie jest do końca opowieść o zombie, więcej jest religijnej metafizyki, ale ponieważ jej ziarno zostało zasiane w pierwszej części, przyjmuje się to bez większego sprzeciwu. Niestety sporą wadą filmu jest brak fabuły. ""[Rec] 2"" sprawia wrażenie łącznika między pierwszym a trzecim filmem. Materiału jest tu na ledwie 10-15 minut historii i sprowadza się ona do podania dokładniejszych informacji na temat istoty infekcji oraz powrotu postaci, która nie miała prawa się już pojawić. I tyle. Jaume Balagueró i Paco Plaza rozciągnęli to do pełnometrażowego filmu, ale ledwo im się to powiodło (""[Rec] 2"" nie trwa nawet półtorej godziny).  Skoro nie udało się oprzeć filmu na fabule, trzeba było wymyślić coś innego. Jednym filarem horroru jest powrót postaci, drugim – struktura narracji. ""[Rec] 2"" zbudowany jest z trzech części. Pierwsza – najciekawsza – to historia oddziału specjalnego, który wchodzi do odizolowanego od świata budynku. Przypomina ona komputerowe strzelanki TPS. Jest kamera główna, ale każdy z członków ma swoją indywidualną kamerkę. Obraz z nich włącza się na ekranie, kiedy członkowie oddalają się od grupy i główna kamera nie jest w stanie im towarzyszyć. Druga część poświęcona jest grupie nastolatków, którzy w wyniku niezdrowej ciekawości przedostają się do budynku. Oczywiście mają oni kamerę, dzięki czemu możemy oglądać ich przygody. O trzeciej części nie będą nic mówił, nie chcę bowiem psuć przyjemności z oglądania.  ""[Rec] 2"" to film zrobiony poprawnie. Ma kilka makabrycznych scen, które raczej bawią, niż budzą przerażenie. Atmosfera została nieco rozwodniona przez zbyt wiele wyjaśnień, jednak końcówka naprawdę zaostrza apetyt na część trzecią. I choćby dlatego warto ten hiszpański horror zobaczyć."
Stan gry (2009),10,"Film Kevina Macdonalda (""Czekając na Joe"", ""Ostatni król Szkocji"") spełnia swoje zadanie w stu procentach. Po seansie aż chce się wybiec na ulicę i wytropić aferę choćby w pobliskim Urzędzie Miejskim. Marzy się o niewielkim brzuszku, tłustych włosach i skórzanym notatniku. Chętnie posłuchałoby się zwierzeń pionków z politycznej szachownicy, poświęciło życie prywatne na ołtarzu pracy, przyuczyło fachu urodziwą podopieczną, stoczyło krwawe boje z szefową-harpią, wypiło lampkę wina z byłą kochanką. Słowem, zostałoby się dziennikarzem śledczym z prawdziwego zdarzenia jak Cal McAffrey (Crowe).  McAffrey ma twardy orzech do zgryzienia. Spać nie daje mu intrygujący duet nieboszczyków (bezdomny złodziejaszek oraz zapalony rowerzysta), odnaleziony pod jednym z waszyngtońskich mostów. W dodatku ktoś próbuje zakończyć karierę jego dawnego przyjaciela ze studiów, a obecnie wpływowego i ambitnego kongresmana, Stephena Collinsa (Affleck). Terminy gonią, nowemu właścicielowi gazety zależy na sensacyjnym materiale, lecz Cal to absolwent starej szkoły dziennikarstwa – dopóki wszystkie elementy układanki nie trafią na swoje miejsce, mieszkańcy stolicy nie przeczytają w porannym wydaniu o spisku, Collinsie i jego romansie z wepchniętą pod pociąg asystentką. Z czasem, wokół kongresmana zaciska się pierścień konspiracji, a skutki nowej polityki redakcyjnej stają się dla Cala coraz dotkliwsze.  W warstwie gatunkowej to stylowy thriller, przywodzący na myśl amerykańskie filmy konspiracyjne z lat siedemdziesiątych. Żywiołowe rozmowy to ekwiwalenty strzelanin, a maratony w archiwach zastępują pościgi. Jest nawet eksplozja – kapitalna scena zabawy w kotka i myszkę z zabójcą. Jednak to nie konwencja wyróżnia ""Stan gry"" na tle podobnie sformatowanych produkcji (choćby ""International"" Tykwera), ale specyficzna konstrukcja bohaterów. Za McAffreyem, jego przełożoną Cameron (Mirren) oraz pomagierką Dellą Frye (McAdams) stoją konkretne postawy dziennikarskie. Zabierając głos w dyskusji na temat konfliktu mediów papierowych z elektronicznymi, Macdonald zadaje przewrotne pytanie: być może nie mamy do czynienia z uwstecznieniem, lecz ewolucją? Chociaż McAffrey jest ""mózgiem"" operacji, nie ma wątpliwości, że to jego uczennica, Della, będzie wkrótce dzielić i rządzić. Na początku dziewczyna jest jedynie wydajną bloggerką – tanią, szybką, z ciętym piórem. Pod koniec, uszlachetniona naukami McAffreya, staje się dziennikarskim supergraczem. Wychowana na łonie obydwu systemów, elektronicznego i papierowego, posiada umiejętności potrzebne do pracy w nowej rzeczywistości medialnej, a ponadto jest etycznym wzorem.  Ambitną scenariuszową konstrukcję dźwigają na swoich barkach aktorzy. Crowe dawno nie miał takiej frajdy z gry, dla McAdams to najlepsza rola w karierze. ""Stan gry"", reprezentant ekonomicznie martwej strefy pomiędzy wielomilionowymi superprodukcjami a filmami kręconymi za trzy dolce, w kinach przepadł marnie. Trzymam kciuki za jego sukces w waszych domach.  Na płycie DVD znajdziemy dokument z produkcji oraz zestaw scen usuniętych. Z racji dość ciemnej tonacji kolorystycznej filmu, rozsądną opcją (niestety, wciąż nie cenowo) jest wersja Blu-rayowa. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Dedykacja (2007),7,"Do niedawna Justin Theroux znany był jedynie jako aktor, i to też tylko nielicznym widzom, głównie tym, którzy oglądali ""Sześć stóp pod ziemią"". Teraz jego nazwisko zna już prawie każdy przeciętny kinoman. W końcu Theroux jest autorem scenariusza do ""Jaj w tropikach"" i drugiej części ""Iron Mana"". Theroux spróbował też swoich sił w reżyserii, a efektem jego starań jest wydana u nas na DVD ""Dedykacja"".  Bohaterem filmu jest autor książek dla dzieci Henry Roth. Jest on człowiekiem niezwykle ekscentrycznym, marzeniem każdego doktoranta psychiatrii – ma tyle objawów, że opisując jego przypadek, bez problemu zarobiłoby się upragnione literki 'dr' przed nazwiskiem. Jedyną osobą, która jest z nim w stanie wytrzymać, jest ilustrator Rudy Holt. Niestety Rudy ma guza mózgu i już wkrótce opuści ten padół łez. Henry musi znaleźć sobie nowego partnera do opracowania kolejnej książki. Wydawnictwo przysyła mu dziewczynę – Lucy – która z początku nie budzi jego sympatii. Jak to jednak mówią: kto się czubi, ten się lubi, i już wkrótce jego uczucia się zmienią. Czy jednak ten społecznie nieprzystosowany typ będzie w stanie podbić serce ukochanej, o którą upomina się jej były chłopak? O tym przekonać musicie się sami.  W każdym razie ""Dedykacja"" to tak naprawdę bardzo prosta i typowa powiastka miłosna. To, co ją wyróżnia, to główny bohater i sposób, w jaki Theroux pokazał jego duchowe rozterki. Film miejscami jest rozedrgany, zatracający granicę pomiędzy tym, co realne, a tym, co wyobrażone. Sam Henry jest zaś naprawdę wielkim dziwakiem, choć przecież nie jedynym, wystarczy spojrzeć choćby na matkę Lucy (cudowna Dianne Wiest), która zamierza eksmitować swoją córkę za niepłacenie czynszu. Całość tworzy zatem dość ekscentryczną dekorację, co ma odwrócić uwagę widza od faktu, że film pozbawiony jest wszelkiej oryginalności. ""Dedykacja"" tak naprawdę sprawia wrażenie niedorobionego dzieła Adama Keshera, bohatera ""Mulholland Drive"", którego zagrał właśnie Theroux.  Na szczęście Theroux jest sprawnym rzemieślnikiem i potrafił stworzyć wciągającą narrację. Realizując film, popełnił tylko jeden błąd – do napisania muzyki zaangażował Eda Shearmura. Ma on na swoim koncie kilka niezłych soundtracków, ale tu dał się nieco ponieść fantazji. W rezultacie powstała ścieżka dźwiękowa, która mogła być kwintesencją niezależnego kina, a jest irytującym jazgotem podawanym w kółko raz za razem, aż staje się nieznośnym hałasem.  Wielkim plusem filmu jest z kolei kreacja Billy'ego Crudupa. Znakomicie odgrywa on wszystkie tiki Henry'ego, bawiąc się nie tylko głosem, ale też mimiką twarzy. Crudup w ostatnim czasie miał kilka świetnych kreacji, być może w końcu uda mu się przebić do pierwszej ligi. Na pewno na to zasługuje.  Tym razem polskie wydanie nie odbiega od wydań zagranicznych. Podobnie jak i za oceanem, tak i u nas DVD pozbawione jest w zasadzie wszelkich dodatków. Na szczęście ""Dedykacja"" nie jest filmem złym, więc bez większego wahania można po płytę sięgnąć."
Terra 3D (2007),6,"Możemy już spokojnie mówić o renesansie kinowej fantastyki. I podobnie jak Renesans był powrotem do przeszłości, czerpiąc garściami ze sztuki Starożytności, tak i aktualnie tworzone filmy SF są niczym innym jak odświeżeniem tematów znanych w literaturze gatunku od półwiecza. ""Terra 3D"" to jeden z pierwszych zwiastunów odrodzenia kina fantastycznego. Do nas przybywa jednak z opóźnieniem, gdyż po premierze filmu twórcy postanowili przerobić obraz z 2D na 3D i właśnie w tej wersji zadebiutuje on w polskich kinach.  Fabularnie ""Terra 3D"" odwołuje się przede wszystkim do antyutopii SF le Guin, Vinge'a czy Mathesona. Akcja toczy się na odległej planecie zamieszkanej przez lud miłujący pokój i żyjący w harmonii z otaczającą przyrodą. Jest to idealne miejsce dla Ziemian, którzy musieli opuścić swoją zniszczoną planetę i teraz szukają nowego domu. Niestety tlen niezbędny ludziom do życia jest zabójczy dla autochtonów, jednak władze wojskowe są zdeterminowane zniszczyć pierwotnych mieszkańców. Wojna wydaje się nieunikniona, chyba że pojawi się ktoś, kto znajdzie inne rozwiązanie.  ""Terra 3D"" to klasyczne science-fiction, w którym obie strony konfliktu mają swoje racje. Każda z nich walczy o przetrwanie, ofiary zdają się być nie do uniknięcia. Twórcom zabrakło jednak odwagi, by pozostać całkowicie konsekwentnym i część postaci, jak choćby generał, jest dość jednoznacznie negatywna. To może zrazić do filmu niektórych fanów gatunku, z drugiej jednak strony ułatwi zrozumienie fabuły młodszym widzom. Wbrew bowiem ogólnie panującemu przekonaniu, fantastyka w swej najczystszej postaci nie jest lekturą odpowiednią dla młodego odbiorcy. Zadając fundamentalne pytania egzystencjalne, odrzucając jednostronną pewność na rzecz wieloznaczności i ambiwalencji, wymaga od odbiorcy umysłu niezwykle elastycznego, zdolnego do wyjścia poza znane sobie schematy. Młodzi widzowie/czytelnicy są w okresie, kiedy jeszcze nie do końca potrafią poradzić sobie z chaosem i dlatego potrzebują większej jednoznaczności. Twórcy ""Terry 3D"" poszli na kompromis, który z oczywistych względów skrajnych fanatyków odstręczy, lecz wydaje się idealnym rozwiązaniem, jeśli chce się przyciągnąć do kin szerszą widownię.  Od strony wizualnej ""Terra 3D"" wygląda bardzo dobrze, choć jeśli mam być zupełnie szczery, to uważam, że efekt 3D nie był konieczny. W tradycyjnych dwóch wymiarach animacja wypadłaby równie udanie. Jedyny plus konwersji na 3D to opóźnienie w premierze filmu w Polsce. Kiedy obraz pokazano po raz pierwszy na świecie, nie wzbudził większego zainteresowania. Był on zwiastunem zmian w kinie SF, ale pojawił się za wcześnie. Teraz, kiedy mogliśmy już zapoznać się z kolejnymi obrazami tego nurtu, jest szansa, że ""Terra 3D"" zostanie doceniona tak, jak na to zasługuje."
Zabójcze ciało (2009),8,"Biedna Megan Fox nie ma dobrej opinii wśród internautów-kinomanów. Gdyby stworzyć jej portret psychologiczny na podstawie lektury wpisów na forach, wyszłoby nam, że 23-letnia gwiazdka jest tępą, zadufaną w sobie ""tapetą"", która karierę robi przez łóżka kolejnych producentów. Kreowany przez plotkarskie media wizerunek pasuje do granej przez Fox w ""Zabójczym ciele"" postaci jak maślany rogalik do porannej kawy. Choć lepsze byłoby chyba porównanie do wibratora w salonie intymnego masażu.  W filmie Karyn Kusamy Fox wciela się bowiem w cheerleaderkę Jennifer, która włada niepodzielnie małomiasteczkowym liceum. Najlepszą przyjaciółką apetycznej nastolatki jest  brzydula Needy (Seyfried). Dziewczyny znają się od piaskownicy, w związku z czym nie mają przed sobą żadnych sekretów. Pewnego dnia Needy i Jennifer wybierają się na koncert  będącej na dorobku grupy indie-rockowej.  Bohaterki nawet nie przypuszczają, że wycieczka będzie miała feralny finał: Jennifer zamieni się w demona mordującego okolicznych chłopców dla podtrzymania zdrowia i urody.  Choć sceny masakrowania ofiar są brutalne i dosadne, jądro filmu stanowią inteligentne dialogi napisane przez byłą striptizerkę Diablo Cody. Naostrzone niczym nóż do szlachtowania bydła linijki trafiają zazwyczaj w dziesiątkę – przecież nie ma na tym świecie większych i złośliwszych potworów od licealistek, w których szaleje burza hormonów. Cody z ironicznym uśmieszkiem stawia znak równości między pociągiem do męskiej krwi a zaspokajaniem potrzeb erotycznych. Faceci w ""Zabójczym ciele"" są ofiarami w dwójnasób: po pierwsze, nie potrafią oprzeć się  rozbuchanej seksualności Jennifer, a po drugie, dają się jej zjeść. Megan Fox wchodzi w podbrzusze rozszarpanego patriarchatu z rozkosznym dystansem – jest jednocześnie przerażająca i uwodzicielska,  niewinna i rozpustna. Gdyby jeszcze kamera pokazała ją bez stanika...  W paru momentach pani reżyserka mogłaby nie ubierać filmu w barchanowe gacie powagi i pozwolić wybrzmieć wszystkim absurdalnym sytuacjom. Niedobór campu zastępują, na szczęście, efektowne wygibasy fabuły. Akcja przeskakuje po różnych płaszczyznach czasowych, ujawniając  drugie dno zachowań tej czy innej postaci bądź pomysłowo rozjaśniając intrygujące nas szczegóły krwawych incydentów. Najprawdopodobniej z powodu przetrącenia kręgosłupa konwencji horroru ""Zabójcze ciało"" nie sprzedało się w Stanach Zjednoczonych. Czuję w kościach, że Polacy jako naród konserwatywny również nie rozsmakują się w tym pieprznym koktajlu z posoki. Fajne ciało to za mało."
Wymarzony facet (1999),2,"""Wymarzony facet"" to film, którego nie ogląda się z własnej woli, i nie jest to bynajmniej ekranizacja Sienkiewiczowskiej trylogii. Rzecz dotyczy szlachetnego uczucia, ale w wydaniu telenowelowym. Na pierwszym planie znajduje się dwójka bohaterów koło trzydziestki (Tia Carrere i David Charvet). Są samotni, twardzi i niezależni, ale presja otoczenia zmusza ich do rozpoczęcia poszukiwań idealnego partnera. Już na początku wiadomo, że są swoimi sąsiadami, mieszkają ściana w ścianę. Co wieczór zasypiają obok siebie, ale nie wiedzą jeszcze, że są sobie przeznaczeni. Zanim ich drogi połączą się na zawsze, będą musieli trochę ze sobą powalczyć, w myśl zasady, kto się czubi, ten się lubi.  Niezliczona ilość cudownych zbiegów okoliczności może sugerować, że bohaterowie są absolutnymi pupilkami Opatrzności, nawet jeśli przez ustatkowanych uczuciowo przyjaciół postrzegani są za tych, którzy przegrali życie i należy ich klepać po ramieniu, powtarzając, że wszystko będzie dobrze. Na tle innych mało ciekawych par, które zadowalają się tym, co otrzymują od losu, są mimo wszystko niemal boscy – piękni, ambitni, inteligentni i dobrzy, prawdziwy książę, prawdziwa księżniczka, a raczej prawdziwa Barbie, prawdziwy Ken.  Kreatywność fabuły i konstrukcji postaci jest więc typowa dla romansideł z końca lat 90. Powiedzieć, że scenariusz napisany przez Ninę Colman obraża wszystkie kobiety i wszystkich mężczyzn, to za mało. Historia jest nie do zaakceptowania nawet przez naiwne nastolatki, które być może wciąż wierzą, że pewnego dnia pod ich okno podjedzie John w czerwonym jaguarze i od tego momentu każdy dzień będzie coraz piękniejszy. Największa mądrość, jakiej można się doszukać w ""Wymarzonym facecie"", to coś w rodzaju: szczęście jest tuż za rogiem. Lekcja godna mistrza Coelho.  W dodatkach znajdują  się sylwetki trojga głównych aktorów: Tii Carrere, Davida Charveta i Drei de Matteo oraz zwiastuny innych filmów dystrybutora. Obraz i dźwięk są standardowe."
Piła VI (2009),3,"""Piła"" zaczyna przypominać kliniczny przypadek żałoby. Jak staruszka, która nie mogąc pogodzić się ze śmiercią swojego ukochanego pudla, chowa jego truchło pod łóżkiem, tak i producenci kurczowo trzymają się martwej serii. Problem w tym, że trup ""Piły"" zaczyna się już rozkładać i wydziela taki fetor, że jedynie najtwardsze jednostki zdzierżą to do końca.  Powyższe słowa napisałem z bardzo ciężkim sercem, gdyż należę do zwolenników całej serii. Jestem przekonany, że w odpowiednich rękach ma ona okazję jeszcze się odrodzić. W końcu pomysł jest dość prosty, a ludzi nieszanujących życia tak wiele, że można by kręcić serię w nieskończoność. Problem w tym, że twórcy są najwyraźniej zmęczeni i brakuje im pomysłów. Co więcej, nawet główna koncepcja krwawej Ewangelii uległa wypaczeniu. Och, bohaterowie wciąż paplają o 'wartości życia', nie ma wypowiedzi, w której ktoś nie wspomniałby o życiu, śmierci czy woli przetrwania. Jednak nikt nikogo nie uczy szacunku do życia. W szóstej ""Pile"" chodzi już tylko i wyłącznie o zemstę. Niestety i Pan Zagadka, i jego protegowany Hoffman nie są zbyt efektownymi mścicielami.  Skoro fabuła jest sztucznie podtrzymywana przez osoby aspirujące dopiero do miana scenarzystów, to film mogły uratować jedynie widowiskowe sceny śmierci. Niestety już w piątej części okazało się, że twórcom brakuje wyobraźni. W ""Pile VI"" spora część egzekucji wygląda niezwykle znajomo, reszta zaś jest bezbarwna, pozbawiona elementów napięcia i makabry. Wyjątek stanowi sekwencja otwierająca. Jest i krwawa, i makabryczna, i zabawna, rozbudza nadzieje na naprawdę udaną kontynuację. Po jej zakończeniu można jednak spokojnie zapaść w drzemkę i obudzić się na ostatnie pięć minut, by dowiedzieć się, że akcja filmu posunęła się zaledwie o krok do przodu, a co najmniej jeden z wątków w ogóle nie został rozwiązany, co dało nam dość jasne pojęcie o tym, jak wyglądać będzie część siódma.  Po obejrzeniu ""Piły VI"" mam niemal stuprocentową pewność, że kolejna część będzie lepsza. Przypomina mi to sytuację z piątą odsłoną ""Piątku trzynastego"", po której szóstka – daleka od ideału – była mimo wszystko powiewem świeżości. Oby i tym razem było podobnie.  "
Mniejsze zło (2009),6,"Reżyser ""Mniejszego zła"", Janusz Morgenstern, skończy w listopadzie 86 lat. Jego wiek daje o sobie znać począwszy od otwierających film surowych białych napisów  na czarnym tle, a skończywszy na scenach erotycznych, które wyglądają mniej więcej tak: aktorki odwracają się plecami do kamery i krocząc powoli, zsuwają z siebie ubrania. Po chwili, gdy są już całkiem nagie, spoglądają zalotnie na bohatera. Czynnościom tym towarzyszy odpowiednia, pościelowa muzyka ilustracyjna.  Ów staroświecki styl nie jest zresztą wadą. Ustala raczej priorytety Morgensterna, którego interesuje bardziej ""co"" niż ""jak"". Tytułowe mniejsze zło to zasada, którą kieruje się główny bohater filmu, sprytny literat Kamil (doskonale bezbarwny Żurek), podczas dokonywania kolejnych życiowych wyborów. Świat nie jest miejscem dla idealistów, dlatego trzeba iść na kompromisy. Człowiekowi udaje się dzięki nim zdefiniować rzeczywistość, a przy okazji płynąć z prądem przemian. Kamil nauczył się tego od ojca (rewelacyjny Gajos), który w czasie wojny służył w AK, a w PRL-u zapisał się do partii i został dyrektorem dużego zakładu. Gdy jednak nadarzyła się okazja, założył u siebie związek zawodowy. Nic więc dziwnego, że cenili go zarówno komuniści, jak i robotnicy i duchowni. Trzeba wąchać czas – twierdzi słusznie ojciec. Kamil niechętnie przytakuje. Podpisuje list protestacyjny przeciwko cenzurze, by jakiś czas potem zaoferować ubekom swoją pomoc w rozpracowywaniu Czesława Miłosza. Niech tylko dadzą mu paszport, a on już sobie jakoś poradzi  i wszystko załatwi.  Choć nie wiemy do końca, czy złożona ubekom propozycja była na serio, czy też nie, Kamil będzie stosował podobny wybieg w następnych etapach swojej wielkiej gry. Morgenstern przedstawia jego  przygody z delikatną ironią, ale bez prób wstrzykiwania w tkankę fabularną porcji jadu. Nie czyni z Kamila ani łajdaka, ani tragikomicznej figury kręcącej się na zardzewiałej karuzeli socjalizmu jak postaci z arcydzieł Munka. Ambicje bohatera są po prostu dużo większe od artystycznych umiejętności, którymi obdarowała go Bozia. Jedynie w scenie, gdy Kamil decyduje się porzucić ciężarną kochankę, widać różnicę między małym talentem a małym charakterem. Szkoda, że akurat ten wątek rozpływa się w powietrzu bez jakiejkolwiek puenty.  Na tym tle dość fałszywie wypada finałowa przemiana psychologiczna bohatera - niepotrzebny patos dławi gorzką refleksję dotyczącą losów polskiej inteligencji uwikłanej od wieków w sieć nieczystych zależności. Niemniej, film Morgensterna jest kawałkiem porządnego kina, które wie, jak posługiwać się ""mądrym"" śmiechem. Czy pozostanie nam coś więcej, gdy dobro zostanie zastąpione wyłącznie mniejszym złem?"
Granice miłości (2008),6,"Guillermo Arriaga lubi komplikować filmową opowieść. Tworzy wielopiętrowe historie złożone z kilku równolegle pokazywanych wątków, z których część rozgrywa się w różnych przestrzeniach czasowych. Za tym pozornym chaosem kryje się jednak bardzo prosta prawda egzystencjalna: jesteśmy jak koraliki nanizane na nić tragedii. Naszym losem jest walka o zaakceptowanie tej prawdy. Tak było w przypadku scenariuszowych projektów Arriagi (""Amores perros"", ""21 gramów""), tak jest i teraz przy jego debiucie reżyserskim.  ""Granice miłości"" to historia trzech kobiet, które połączyła i rozdzieliła zarazem straszliwa tragedia. Pierwszą z nich jest Sylvia. Prowadzi udane życie zawodowe, lecz prywatnie jest osobą okaleczoną, i to dosłownie. Zamknęła się w piekle i karze samą siebie za zbrodnię z przeszłości. Nie pozwala sobie na uczucie, oddając się przypadkowym mężczyznom, a kiedy to nie wystarcza, kaleczy się, by w bólu uzyskać zbawienie, choć tylko chwilowe. Drugą bohaterką jest Gina, gospodyni domowa, która przeżyła operację usunięcia piersi w związku z chorobą nowotworową. Nie potrafi zaakceptować swojego ciała, podobnie jak jej mąż, który stał się impotentem. Na szczęście pojawia się pewien Latynos, który kocha ją taką, jaką jest. Trzecia to młodziutka Maria, której ojciec uległ wypadkowi lotniczemu, a ona sama zostaje zmuszona do spotkania swojej matki – kobiety, która porzuciła ją tuż po urodzeniu. Jest jeszcze Mariana, ale o niej pisać nie będę, by nie ujawniać szczegółów fabuły.  Film Arriagi przypomina sałatkę. Poszczególne składniki zostały pocięte na drobne kawałki, wymieszane i polane dresingiem złożonym z pięknych zdjęć i ciekawej ścieżki muzycznej. Jednak Arriaga w debiucie pozostał zachowawczy i ponieważ korzysta ze swoich sprawdzonych chwytów, nie jest już w stanie widzów zaskoczyć. Mimo pomieszania wątków, mimo zmieniających się twarzy, fabuła jest banalnie prosta... nawet bardziej niż w przypadku ""21 gramów"", które uratowała właśnie forma narracji. Jeśli Arriaga postanowił wziąć się za reżyserię, by odnaleźć swój własny filmowy głos, to trzeba jasno stwierdzić, że poniósł porażkę.  Nie oznacza to wcale, że film jest zły. Po prostu niczym szczególnym się nie wyróżnia. Nawet solidne aktorstwo nie jest w stanie sprawić, by film wart był zapamiętania. Jednak to właśnie ze względu na odtwórców ról głównych mogę ""Granice miłości"" polecić. Znakomicie radzi sobie Kim Basinger w skromnej, wyciszonej kreacji Giny. Bardzo dobrze wypadli młodzi aktorzy: J.D. Pardo i Jennifer Lawrence. Na ich tle irytująco przewidywalna jest za to Charlize Theron, która od czasu ""Monster"" nabrała maniery grania wszystkich okaleczonych psychicznie kobiet na jedno kopyto. To już przy ""Śnie na jawie"" przestało być ciekawe.  Mam nadzieję, że i Arriaga, i Theron zmienią w najbliższym czasie swoje kariery. Są bowiem zbyt monotematyczni i przewidywalni. Szkoda ich, bo są to z całą pewnością osoby utalentowane."
Notorious (2009),5,"Czy z otyłego handlarza narkotyków rapującego o zaspokajaniu panienek lekkich obyczajów można zrobić głos pokolenia? Biografia Notoriousa B.I.G., jednego z najważniejszych przedstawicieli hip-hopowej sceny na Wschodnim Wybrzeżu w USA w latach 90., dowodzi, że ""niemożliwe nie istnieje"". Biggie sprzedawał heroinę kobiecie w ciąży i zdradzał swoje kolejne partnerki, ale tak poza tym był sympatycznym chłopakiem z dzielni, który chciał żyć na przyzwoitym poziomie.  Obraz George'a Tillmana Jr. ma wszystkie wady i zalety filmowych biografii gwiazd. Do czasu, gdy główny bohater zachowuje się jak nieodpowiedzialny gnojek, fabuła płynie jak flow na dobrym bicie. W wieku kilkunastu lat Notorious (wówczas znany wyłącznie jako Christopher Wallace) odkrywa, że ludzie bez kasy nie są szanowani. Aby zarobić więcej niż przeciętny śmieciarz czy nauczyciel, chłopak zaczyna się zajmować nielegalnym biznesem. Szybko okazuje się jednak, że dorosłość to nie tylko zwitka banknotów w jednej kieszeni dresu i gnat w drugiej. Przedwczesne ojcostwo, odsiadka w więzieniu, a potem groźba kolejnej sprawiają, że Chris postanawia zastąpić działki towaru mikrofonem. Przedefiniowanie życiowych priorytetów wypada na ekranie całkiem przekonująco: Wallace traktuje bowiem rapową zajawkę nie jako posłannictwo, lecz jako sposób na bezpieczne zarabianie dużych pieniędzy. Dlatego zgadza się m.in. nagrać zwrotki na podkładzie gwarantującym komercyjny sukces (pamiętne ""Juicy"").  Fani rapera zastanawiają się zapewne, jak twórcy przedstawili jego konflikt z inną legendą gatunku, Tupakiem Shakurem. Obaj artyści przyjaźnili się przez pewien czas, ale na skutek incydentu w studiu nagraniowym (dość mętnie pokazanego w filmie) stali się zaciekłymi wrogami. Początkowo bronią w starciu były piosenki (tzw. dissy), w których przeciwnicy obrażali się nawzajem. Starcie gigantów miało jednak krwawy finał – jeśli wierzyć autorom scenariusza, pogłoski o udziale Biggiego w zabójstwie Tupaca są jedynie wyssaną z palca plotką. Trzeba wszak pamiętać, że prace nad produkcją kontrolował przyjaciel Notoriousa i jego partner w interesach, P. Diddy.    Pewnie dlatego pod koniec filmu reżyser George Tillman Jr. stara się za wszelką cenę ocieplić wizerunek rapera – Wallace godzi się z matką i byłą dziewczyną, nagrywa nowy przebojowy materiał. Stąd już tylko krok, by przejść do historii. Szkoda, że w filmie brakuje analizy mechanizmów powstania tego 180-kilogramowego fenomenu z Bronksu. Jest tylko zbryzgany krwią monument. Ale może hip-hopowe legendy nie mogą się narodzić inaczej? "
Trumna (2008),4,"Ten film sprawdza się pod jednym względem: jako kuriozum. Natomiast fani gatunku, jeśli nastawiają się na dobry azjatycki horror, mogą być ""Trumną"" zawiedzeni, bo nie jest to porażający obraz, nawet jeśli nie wymagamy od filmu zbytniej oryginalności, a jedynie dobrze opowiedzianej historii.  Rzecz zaczyna się całkiem nieźle: widzimy przygotowania do nietypowego rytuału praktykowanego w Tajlandii. Uczestnicy obrzędu kładą się do trumien, co według wierzeń ma odwrócić nieszczęście od nich samych lub od ich bliskich. Groza jest w tym obrazie podwójna: najpierw kamera z lotu ptaka ukazuje nam skalę wydarzenia, uświadamia, jak wielu jest chętnych, by za życia położyć się w trumnie i jak zmechanizowany został przez to sam rytuał. Zaraz potem znajdujemy się wraz z delikwentem zamknięci w drewnianej skrzyni. Bez pokazywania czegokolwiek dosłownie twórcy powodują, że nasze uczucie zagrożenia rośnie. Jak w najlepszym horrorze – wszystko powstaje w głowie widza, a nie bezpośrednio w kadrze.  Poznajemy historie dwóch osób, które zdecydowały się na opisany powyżej wampiryczny gest. Chłopak zrobił to, aby przywrócić do życia swoją ukochaną, a pozornie bardzo nowoczesna młoda dziewczyna – by wyleczyć się z nowotworu. Choroba cudownie zanika, a narzeczona, jak gdyby nigdy nic, pojawia się w życiu bohatera. Oczywiście te wydarzenia nie mogą obyć się bez makabrycznych konsekwencji i rosnącego zagęszczenia mar z innego świata wokół cudownie uratowanych. Co niestety wcale nie powoduje, że atmosfera samego filmu się zagęszcza – raczej staje się coraz bardziej absurdalna. Dwa wątki przeplatają się i plączą. Dodatkowo, twórcy zaburzają chronologię, jakby chcieli ukryć mankamenty fabuły. Wszystko na nic: udziwniona historia zmierza powoli, ale nieubłaganie do banalnej pointy w stylu newage’owej ""filozofii"": wszystko wraca do człowieka, a w cykl narodzin i śmierci lepiej nie ingerować, bo źle to się skończy.  Jak na krótką wycieczkę do trumny i Tajlandii naraz, to może i tak nieźle? W dodatkach na płycie DVD znajdziemy ponadto: sceny usunięte, wywiady z aktorami i twórcami, ich sylwetki oraz zwiastun kinowy filmu.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Fighting (2009),5,"Opowiedziana w ""Fighting"" historia nie należy do wyjątkowo skomplikowanych. Pochodzący z prowincji Sean (Tatum) handluje czym popadnie w nowojorskim parku. Pewnego dnia chłopak zostaje napadnięty przez grupę ulicznych rzezimieszków, ale bez problemu ich pokonuje. Świadkiem zajścia jest Harvey Boarden (Howard) - zgorzkniały cwaniaczek próbujący zaistnieć w światku promotorów nielegalnych walk. Mężczyzna składa Seanowi ofertę: w zamian za udział w zyskach, ustawi mu pojedynek. Sean zdejmuje więc bluzę, odsłania mięśnie i daje wycisk konkurentom.  Reżyser i współautor scenariusza Dito Montiel zaczął karierę w biznesie filmowym od nakręcenia docenionego przez krytykę niskobudżetowego obrazka obyczajowego ""Wszyscy twoi święci"". Zrealizowany trzy lata później ""Fighting"" jest przedsięwzięciem nieco mniej ambitnym - portrety emocjonalne bohaterów zostały najprawdopodobniej sporządzone na podstawie wnikliwej analizy tekstów uciskanych raperów z Queensbridge. Z kolei szkielet fabularny wraz ze zwrotami akcji wycięto chyba z opakowania po anabolikach, a potem pokolorowano w niektórych miejscach różowym flamastrem (wątek romansu Seana z dzieciatą hostessą). Sam film nie jest jednak tak zły, jak można by się tego spodziewać. Bronią się przede wszystkim barwne obserwacje społeczne - kamera penetruje niedostępne dla turystów zaułki Nowego Jorku. ""Fighting"" pod względem klimatu przypomina nieco ""Ulice nędzy"" Scorsesego, gdzie śledziliśmy losy małych kanciarzy próbujących zgarnąć łatwą kasę. A zna B, który grał w karty z C, zaś ten ma szmal, który A mógłby szybko podwoić i spłacić wierzycieli.  A jak prezentuje się tytułowa walka? Ano widać, że Montiel starał się ograniczać pracę choreografów dbających o efektowne skoki i kopnięcia. Choć mordobicie wygląda tu równie subtelnie co rozjechany kot włożony do pucharka z lodami śmietankowymi, nie można odmówić mu ekranowego testosteronu. Tatum jest ładnie zbudowany, ale nie przypomina ofiar sterydów. Na jego twarzy widać krew, pot i łzy, gdy tłucze się z przeciwnikami. Areny pojedynków są zresztą dość nietypowe: zaplecze sklepu, opuszczony magazyn czy też taras wieżowca.  Bojowo nastraja świetna ścieżka dźwiękowa, złożona głównie z hip-hopowych brzmień wspartych ostrą elektroniką. Po seansie człowiek ma ochotę jak najszybciej wrócić do domu i sprawdzić w Internecie, czyje piosenki robiły w filmie za wojenne marsze metropolii. "
Odlot (2009),9,"Bohaterem poetyckiej fantazji ""Odlot"" jest osobnik, który powinien zainteresować co najwyżej speców od reklamy domów spokojnej starości, a nie twórców animacji dla dzieci z czołowego hollywoodzkiego studia. 70-letni Carl Fredricksen całe życie planował podróż do owianej legendą krainy w Ameryce Południowej, ale kolejne feralne zdarzenia zmuszały go do odłożenia wyprawy. Dziś mężczyzna wegetuje samotnie, pielęgnując pamięć o zmarłej żonie. Pewnego dnia Carl dochodzi jednak do wniosku, że musi ruszyć się wreszcie z miejsca i odbyć przygodę życia. Przytwierdza więc do komina swojego domu tysiące wypełnionych helem kolorowych balonów i odlatuje, zabierając ze sobą przez przypadek ciamajdowatego harcerza Russella.  Z każdym kolejnym filmem Pixar przyzwyczajał nas do przekraczania granic w wysokobudżetowym kinie familijnym. ""Ratatuj"" opowiadał o szczurze marzącym o karierze kucharza, zaś ""WALL.E"" był niemym robotem egzystującym na opuszczonej przez ludzi Ziemi. W ""Odlocie"" czarodzieje animacji idą jeszcze dalej, mieląc w magicznej maszynce takie tematy jak śmierć, niespełnienie i samotność. Potrzeba talentu olbrzymiego kalibru, by opowiedzieć o najciemniejszych stronach ludzkiej egzystencji w sposób poruszający, ale bez egzaltacji i taniego melodramatyzmu. Pomimo tego psychologicznego obciążenia filmowy balon nie spada w otchłań depresji, lecz szybuje w przestworzach pośród cumulusów dowcipu.   Twórcy z wprawą mieszają dziarską komedię przygodową w stylu Indiany Jonesa z szalonymi, często surrealistycznymi pomysłami. Fruwający dom to nic w porównaniu z watahą gadających psów, które, kiedy trzeba, zasiadają przed sterami myśliwców, a poza tym kochają bawić się piłeczkami. Ogląda się to wszystko z rosnącym podziwem dla zdającej się nie mieć żadnych ograniczeń wyobraźni scenarzystów i animatorów. Hollywood skłania się zazwyczaj ku sprowadzaniu oryginalnych fabuł i patentów do najniższego wspólnego mianownika. Z Pixarem jest inaczej - studio udowodniło już nieraz, że potrafi rozsadzić każdy gatunek filmowy, a potem skleić go na nowo, wplatając w skrawki dobrze znanych motywów cząsteczki własnej wrażliwości.  ""Odlot"" to na dzień dzisiejszy najdojrzalsze dzieło w dorobku Pixara. Trudno uwierzyć, że  za jego reżyserię odpowiada pracująca w studiu dwójka debiutantów - Bob Peterson i Pete Docter. Aż boję się pomyśleć, jakie mogą być kolejne niespodzianki przygotowane przez tę ekipę. Pewne jest jedno: z Pixarem odlecimy jeszcze wiele razy.  "
Godzina szczytu (2007),4,"Filippo pracuje w policji gospodarczej. Jego zadaniem jest kontrola firm i sprawdzanie, czy przypadkiem nie ukrywają one dochodów przed państwem. Filippo solidnie wywiązuje się ze swoich obowiązków. Nie dlatego wszakże, że jest dobrym urzędnikiem służ publicznych, ale dlatego że im bardziej skrupulatny będzie w swoich dochodzeniach, tym wyższe będzie otrzymywał łapówki. A pieniądze to jego główne zmartwienie i siła zmuszająca go do działania.  Niestety Filippo ma już dość powolnego gromadzenia dóbr i chciałby szybciej dorobić się wielkiej fortuny. Tak się jednak składa, że pojawia się ku temu okazja. Filippo organizuje kontrolę w galerii, której właścicielką jest wdowa po wpływowym człowieku. Przystojny policjant szybko rozkochuje w sobie starszą, lecz wciąż atrakcyjną panią. Zamieszkują razem, ona dzieli się swoją fortuną i znajomościami, a on rozkręca interes. Filippo zapomniał jednak o starym przysłowiu: Nosił wilk razy kilka, ponieśli i wilka. Mimo najszczerszych chęci nie wszystkie elementy układanki udaje mu się kontrolować. Stając się ofiarą szantażu i własnych żądzy, może zaprzepaścić wszystko, nad czym tak długo pracował.  ""Godzina szczytu"" cierpi na przypadłość częstą w przypadku produkcji realizowanych przez przeciętnych bądź miernych twórców: projekt jest ambitny i interesujący, wykonanie jednak pozostawia sporo do życzenia. Vincenzo Marra złym reżyserem nie jest, ma na swoim koncie kilka naprawdę udanych obrazów, tym razem jednak zabrakło mu cierpliwości, by opowiedzieć historię tak, jak na to zasługiwała. Wszystko zaczyna się całkiem dobrze. Film ma jasną fasetkową konstrukcję, a każdy kolejny element poszerza wiedzę na temat bohatera i sytuacji. Jednak dość szybko Marra rezygnuje z tej struktury, która wymagałaby powolnej narracji i stopniowego komplikowania spraw. On woli iść na skróty i w kluczowych scenach rezygnuje z właściwej ekspozycji. W żadnej innej scenie nie jest to bardziej widoczne, niż podczas pierwszego spotkania Filippo z właścicielką galerii. To, że bohater nie pała uczuciem do kobiety, jest jasne, lecz rozwój fabuły wyraźnie wskazuje, że ona naprawdę się w policjancie zakochała. Problem w tym, że musimy wierzyć na słowo, bo w filmie nie zostało to pokazane. Marze wystarcza to, że oboje się spotykaj. Przy całej sympatii do grającego Filippo Michele'a Lastelli, nie jest on aż tak przystojny, by wypadło to wiarygodnie.  Takich potknięć jest niestety trochę więcej, przez co całość mocno kuleje.  Polskie wydanie DVD to po prostu sam film pozbawiony jakichkolwiek dodatków. Trochę szkoda, że zabrakło komentarza reżysera. Być może wyjaśnia on w nim, dlaczego całość wygląda właśnie tak, a nie inaczej. Niestety komentarz jest dostępny jedynie w wydaniu włoskim. Pozostaje się cieszyć tym, że przynajmniej polska wersja audio jest zrealizowana w formacie DD 5.1, choć po prawdzie 2.0 spotyka się już naprawdę rzadko... przynajmniej w przypadku nowych tytułów."
Nowszy model (2009),7,"W ostatnim czasie obserwujemy w kinach prawdziwy potop komedii romantycznych. Jest więc całkiem zrozumiałe, że nawet najzagorzalsi fani gatunku mogą mieć dosyć. Wizja opuszczenia jednego filmu staje się coraz bardziej kusząca, zwłaszcza że jest to najbardziej skostniały gatunek, tak że strata jednego pokazu nie jest mocno odczuwalna. I po prawdzie ""Nowszy model"" jest produkcją sztywno trzymającą się formuły: para się poznaje się, miłość niepostrzeżenie się rozwija, pojawia się problem, zerwanie... i happy end. Mimo wszystko odpuszczenie sobie seansu byłoby w tym przypadku sporą pomyłką. Przy całej swojej wtórności jest jednak w ""Nowszym modelu"" wystarczająco dużo plusów, by usprawiedliwić wypad do kina.  Pierwszym i najważniejszym powodem jest udany dobór aktorów. Jak wiadomo, w komedii romantycznej elementem decydujący o sukcesie nie jest scenariusz, a chemia łącząca głównych bohaterów. Jeśli jest, nawet nudna historia staje się ciekawa, jeśli jej brakuje, to trzeba mocno nadrabiać komediowymi gagami, by widz nie wyszedł rozczarowany. Catherine Zeta-Jones i Justin Bartha znakomicie się rozumieją i tworzą naprawdę bardzo uroczą parę.  Zeta-Jones, która powraca po dwuletniej przerwie, udanie zaciera gorzkawy posmak porażki, jaką było ""Death Defying Acts"". Jest zabawna i poważna w odpowiednich momentach, a do tego wygląda znakomicie. Ciekaw jestem, na ile pomocne okazały się jej własne doświadczenia ze związku z mężczyzną o ćwierć wieku starszym. Bartha ma naturalny talent komediowy, co mogliśmy już zauważyć w ""Skarbie Narodów"", a w mniejszym stopniu również w ""Kac Vegas"". W filmie emanuje wrażliwością, dojrzałością... i pozaziemską ingerencją: twórcy przesadzili z ekspozycją jego błękitnych oczu, przez co chwilami przypominał raczej jakiegoś ufoludka próbującego udawać człowieka.  Drugim ważnym powodem, dla którego warto się wybrać na ""Nowszy model"" jest Bart Freundlich – reżyser i scenarzysta filmu. Facet ma naprawdę dobrze wyrobiony zmysł obserwacji i potrafi ciekawie prawić o ludzkich interakcjach. Może nie jest mistrzem w pisaniu gagów, ale jego historie są opowiadane lekko, z polotem i odpowiednią dozą inteligencji. Dzięki temu powstają historie będące bajkami, ale bajkami niezwykle realistycznym, tak że łatwo jest w nie uwierzyć.  Pod względem komediowym ""Nowszy model"" nie wybija się ponad przeciętność. Ma jednak kilka naprawdę zabawnych scen (randka Zety-Jones z facetem, który korzysta z publicznej toalety), by większość widzów bawiła się znakomicie. A o to przecież chodzi."
Miasto z morza (2009),1,"Hej ho, hej ho, do pracy by się szło! Film Andrzeja Kotkowskiego to nieformalna kontynuacja lub, jak zwykło się dziś mawiać, duchowy spadkobierca socrealistycznych hitów spod znaku młotka i kielni. Budujemy w Gdyni port, budujemy port! Symbolu nam trzeba, symbolu! Szpachle w ruch, niech nam wstanie lepszy świt! I tak w koło Macieju, przez sto dwanaście minut.  Fabuła? Odnotowano! Perypetie? Zaprojektowane! Bohaterowie? Na warcie! Tak, tak, po drodze do wspaniałego finału, równego szczęśliwemu końcu budowy, coś się jednak dzieje. Niewiele (z dramaturgicznego i emocjonalnego punktu widzenia liczy się tylko port i np. wiszące nad nim widmo przerwania prac budowlanych), ale zawsze. Oto dwóch chłopców z lakierowanego drewna zaprzyjaźnia się przy okazji wiadomego Przedsięwzięcia. Jeden jest biedny, śpi w łodzi z grupą brodatych przodowników pracy i smali cholewki do pięknej kaszubskiej autochtonki, której strzeże niedźwiedziowaty chłop w kaloszach. Drugi mówi po francusku, ma bogatego, zepsutego tatusia i loczki cherubinka. Brzydzi się forsą z ojcowskiej kiesy, dlatego angażuje wszystkie siły w stawianie fundamentów nowego świata. Obaj często korzystają z rad doświadczonej restauratorki Heleny, która w interpretacji Małgorzaty Foremniak przypomina nawróconą na altruizm, prowincjonalną Hrabinę de Merteuil. Na drugim planie pałętają się szykowne damy oraz męskie krzyżówki Stanisława Wokulskiego z Bobem Budowniczym.  Teoretycznie zabawa powinna być przednia: miłość, przyjaźń, historia, polityka, szum fal, śpiew mew. Nie jest. Poza scenograficzną warstwą realizacji, nie ma na czym oka zawiesić. Postaci są wycięte z kartonu, ich psychologia jest zerowa, dialogi, jeśli nie dotyczą technicznych aspektów stawiania portu, sprowadzają się do egzaltowanego bełkotu. Emocjonalna temperatura filmu jest minusowa, reżyseria stoi na poziomie kiepskiej produkcji telewizyjnej. Zaś historia? Tej akurat jest pod dostatkiem, choć nie wiem, czy w tak pomnikowym wariancie nie obrazi widzów ""Rewersu"" Lankosza i ""Domu złego"" Smarzowskiego. Na festiwalu w Gdyni publiczność waliła na film Kotkowskiego drzwiami i oknami, co łatwo wytłumaczyć lokalnym patriotyzmem. Ale przecież to dzieło opuściło już macierz, idzie w Polskę długą i szeroką, wchodzi do kin, ma powstać serial telewizyjny. Co będzie dalej, dopiero się okaże. Nie od razu Gdynię zbudowano. "
Julie i Julia (2009),7,"Kiedy jest wam źle, kiedy czujecie, że wasze życie stoi w miejscu, że brakuje wam celu, powodu, by rano wstać z łóżka, wtedy najlepszym rozwiązaniem jest coś przekąsić. I nie ma się co martwić cholesterolem czy nadwagą – jedzenie może dawać radość. Jest jednak jedno ale – powyższa zasada nie dotyczy fast foodów ani mrożonek. Sens życia i prawdziwą przyjemność osiągnąć można jedynie przygotowując posiłek samodzielnie, nawet jeśli oznacza to gotowanie żywych homarów, i bezwarunkowo musi to być posiłek kuchni francuskiej.  Inspirowany dwiema prawdziwymi historiami film ""Julie i Julia"" to miłosny sonet opiewający wdzięki kuchni znad Sekwany. Dania serwowane przez tamtejszych kucharzy zdają się bezkonkurencyjne i zapewne nawet olimpijska ambrozja nie mogłaby się równać z pieczoną kaczką. Jednak myślą przewodnią tej komedii jest to, że prawdziwe spełnienie kobiety możliwe jest tylko przy garach. Kiedy wyczarowuje kolejne fantastyczne potrawy, staje się boginią nie tylko kuchni, ale i biznesu. Julia Child (Meryl Streep) w powojennej Francji zaczęła się uczyć gotowania, bo nie miała nic lepszego do roboty. Dziś uważana jest za guru sztuki kulinarnej. Z kolei Julie Powell (Amy Adams) była niespełnioną pisarką, która dzięki garnkom, ziołom i przyprawom zdobyła sławę w internecie, wydała upragnioną książkę, a jej perypetie zostały w końcu zekranizowane.  Gdyby ""Julie i Julia"" nakręcił mężczyzna, zapewne zostałby wyklęty przez sporą część kobiet jako skończony szowinista. Film jednak zrealizowała Nora Ephron, co oczywiście diametralnie zmienia interpretację. Można wręcz uznać komedię za obraz profeministyczny: oto Julia Child wkracza w męski świat i okazuje się być bardziej nieustraszona od najtwardszych kucharzy! Co więcej w tym filmie mężczyźni wyraźnie pełnią role drugoplanowe. Ich zadaniem jest trwać u boku swoich kobiet i wspierać je niezależnie od tego, co robią. Ciekawe, że łatwiej radzi sobie z tym partner Child w czasach, kiedy lita skała patriarchatu już pękała, ale seksualna rewolucja i prawdziwa kobieca emancypacja miała dopiero nastąpić. Partner Powell jest zdecydowanie mniej wytrwały i histerycznie umyka, kiedy robi się gorąco.  Z artystycznego punktu widzenia ""Julie i Julia"" przypomina raczej włoskie lody z pierwszego lepszego automatu, niż wykwintne danie z pięciogwiazdkowej restauracji. Fabuła jest dość sztampowa, a połączenie dwóch historii sprawiło, że żadna z bohaterek nie jest do końca ukształtowaną postacią. Twórcy wszędzie się spieszą, budując film na bazie krótkich epizodów. Włoskie lody nie są jednak wcale złe,  podobnie jak i obraz Ephron. ""Julie i Julia"" to lekka komedyjka, która oferuje miłe spędzenie czasu w kinie. Do tego mamy znakomitą jak zawsze Meryl Streep i Stanleya Tucciego w swojej najlepszej kreacji od ładnych paru lat. Czy naprawdę można żądać czegoś więcej? Nie sądzę."
Dystrykt 9 (2009),4,"Dzieło Neilla Blomkampa ma kilka niewątpliwych zalet. Choć budżet produkcji zamknął się w skromnej kwocie  30 milionów dolarów, twórcom udało się wyczarować na ekranie pierwszorzędne efekty specjalne, których nie powstydziłby się sam Steven Spielberg. Film operuje ciekawym tłem społecznym, zaś główny bohater wydaje się ostatnią osobą, jaką widzielibyśmy na stanowisku herosa kina science-fiction. Mimo to, ""Dystrykt 9"" nie jest ani kamieniem milowym gatunku, ani  jego gruntownym odświeżeniem, jak chcieliby niektórzy fani i krytycy.  Punkt wyjścia został podwędzony z wymyślonych przez Jamesa Camerona ""Obcych przybyszy"". W 1980 roku nad Johannesburgiem zawisł olbrzymi statek kosmiczny. Ekspedycja komandosów i naukowców znalazła na jego pokładzie zagłodzonych i chorych galaktycznych uchodźców, którym rząd RPA zgodził się udzielić schronienia. Getto zamieszkiwane w ciągu dwudziestu lat przez ""krewetki"" jest siedliskiem nędzy, zbrodni i rozpusty (dochodzi nawet do aktów międzygatunkowej prostytucji!), w związku z czym praworządni obywatele żądają jego likwidacji. Analogie są nadto oczywiste: jeden apartheid został zastąpiony w RPA kolejnym. Prześladowani dotąd przez białych czarnoskórzy mieszkańcy biorą odwet na kosmitach. Co z tego wynika? Ano niewiele, bo Blomkampowi po niezłym starcie zaczyna brakować konsekwencji i pary w pociągnięciu historii w nieco ciekawsze rejony niż ociężałe kino akcji.  Zbrojna eksmisja ""krewetek"", którą dowodzi nierozgarnięty zięć szefa spółki zarządzającej dystryktem, Wikus (Sharlto Copley), kończy się wypadkiem. W jego wyniku zainfekowany obcym DNA mężczyzna musi uciekać przed żołnierzami pragnącymi wykorzystać go do eksperymentów. Wcześniej nietrafionym zabiegom medycznym poddawany był chyba scenariusz, na który składają się dziury fabularne wielkości spodka kosmicznego. Pytania mnożą się szybciej niż populacja ""krewetek"": dlaczego przedstawiciele pozaziemskiej cywilizacji dysponujący najnowszymi technologiami zachowują się jak neandertalczycy?; dlaczego ciemiężeni przez ludzi kosmici nie wpadli nigdy na pomysł, by użyć do obrony swej supernowoczesnej broni?; dlaczego nikt przez dwadzieścia lat od znalezienia na statku uchodźców nie chciał zbadać jego wnętrz? Te i inne bzdury dałoby się pewnie przełknąć, gdyby Blomkamp traktował materiał choćby z delikatnym dystansem. Reżyser jest jednak śmiertelnie poważny, jakby kręcił wstrząsający dramat społeczny.  ""Dystrykt 9"" irytuje mnie poza tym z powodu niekonsekwencji formalnej. Film zaczyna się jak telewizyjny reportaż interwencyjny z postaciami wypowiadającymi się wprost do kamery, by potem, ni stąd, ni zowąd, zamienić się w kręcone z ręki łubudu. Na szczęście, ekranowa rozpierducha jest naprawdę krwawa. To dobra wiadomość dla wszystkich, którzy na tytuły z kategorią wiekową PG-13, reagują niczym wampiry na widok wody święconej. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Gwiazda Kopernika (2009),3,"Bielskie Studio Filmów Rysunkowych odpowiedzialne za sztandarowe animacje lat 60.-80. wychowywało nie tylko moje pokolenie, ale i pokolenie moich rodziców. Przygody Reksia, Bolka i Lolka czy profesora Baltazara Gąbki nie powinny być obce żadnemu dorosłemu Polakowi. Po dwudziestu trzech latach milczenia SFR przypomniało o swoim istnieniu pełnometrażową produkcją ku czci i chwale wielkiego rodaka pt. ""Gwiazda Kopernika"".  Rok 2009 to Międzynarodowy Rok Astronomii, świetny to więc czas, by przypomnieć małoletnim ignorantom, że jeden z największych przewrotów naukowych polegał na tym, że pewien człowiek ""wstrzymał Słońce, ruszył Ziemię"", a co więcej ""polskie zrodziło go plemię"". Opowieść o Mikołaju z Torunia rozpoczyna się od przedstawienia go jako dziesięcioletniego dziecka, które wkrótce dowiaduje się, że czeka go obiecująca przyszłość naukowa. Ambicją Andrzeja Orzechowskiego, reżysera i scenarzysty, była jednak przede wszystkim funkcja dydaktyczna, dlatego wątki rodzinne, miłosne i pewna intryga posłużyły wyłącznie jako tło do odświeżenia szkolnych informacji o naukowcu.  Rysunki do ""Gwiazdy Kopernika"" zostały wykonane ręcznie. Pracowało nad nimi podobno około sześćdziesiąt osób, które nakreśliły ponad pięć tysięcy obrazków. Dane są imponujące, ale wyłącznie na tle lokalnym. Efektu wizualnego nie da się pod żadnym względem porównać z produkcjami, do których przyzwyczajone są dzieciaki pokolenia Shreka. Mimo dodatków komputerowych rysunki nie są na tyle atrakcyjne, by zrobić wrażenie na odbiorcy, który już dawno dostał znacznie więcej.  W pewnych kwestiach twórcy chcieli jednak pójść z duchem czasu i przedstawić posągowego bohatera narodowego jako dziecko niepokorne i dociekliwe, a jednocześnie wrażliwe i przepełnione miłością do ludzi. Odbrązowienie historycznej postaci za pomocą takich właśnie środków jest jednak nie tyle pociągające, co schematyczne. Posługiwanie się szablonem w budowaniu charakterystyk postaci, a także dialogów i poszczególnych wątków świadczy o niedocenieniu percepcji małoletnich kreatur. W dodatku zawodzi oczekiwania sześciolatków, którzy doskonale wiedzą, czego chcą, a chcą nowego i świeżego. I należy pamiętać, że mają w czym wybierać. Dodatkowo, w naiwną i uproszczoną rzeczywistość Mikołaja wplecione zostały fachowe koncepcje naukowe, zupełnie niezrozumiałe dla kilkuletnich umysłów uczących się dopiero, że Ala ma kota, a kot ma Alę.  Twórcy ""Gwiazdy Kopernika"" nie potraktowali więc odbiorcy na tyle poważnie, by dać dziecku prezent, o którym marzy. Zachowali się raczej jak nudni pedagodzy, którzy wolą dać mało atrakcyjny, ale za to przydatny upominek. Przewrót XXI wieku polega na tym, że dzieci głos mają i należy się liczyć z ich oczekiwaniami, a nie wydaje się, by ""Gwiazda Kopernika"" mogła je spełnić.  "
Generał - zamach na Gibraltarze (2009),3,"""Generał – zamach na Gibraltarze"" w zamierzeniu twórców miał chyba wyjaśniać zawiłości historii, uczyć i wychowywać. Mi niestety zdołał jedynie przypomnieć równie nonsensowne próby przybliżenia historii z czasów szkoły podstawowej: akademie ku czci, recytacje wierszy i konkursy wiedzy o patronie. Produkcja TVN-u nie wzbija się w wyższe rejony artystyczne niż szkolne laurki, choć przecież podejmuje ambitną próbę napisania na nowo historii śmierci Naczelnego Wodza, a nawet – oceny działań aliantów.  Film przedstawia zdarzenia, które rzekomo miały miejsce na Gibraltarze, w rezydencji brytyjskiego gubernatora: według nigdy dostatecznie nieudokumentowanej tezy, lansowanej przez Dariusza Baliszewskiego, koalicjanci przygotowali zamach na generała Sikorskiego, ponieważ chcieli uniemożliwić mu ujawnienie dokumentów poświadczających fakt, że zbrodni katyńskiej dokonało ZSRR, a nie III Rzesza.  Zatem film pozornie oparty na faktach, w rzeczywistości stworzono jedynie na podstawie domysłów, próbując przy okazji nieudolnie sklecić teorię spiskową (dobrych i skrzywdzonych Polaków sprzedali idący na zgniłe kompromisy alianci). Ale nie jest to największy grzech filmu Anny Jadowskiej. Para- czy też pseudodokument mógłby się obronić pod jednym warunkiem: że przedstawiałby losy generała ciekawie i w miarę wiarygodnie. Tymczasem ""Generał – zamach na Gibraltarze"" nie broni się pod żadnym względem. Historię nakręcono nieudolnie i chaotycznie, w szczególności szwankują montaż i narracja. Sytuacji nie ratują południowe krajobrazy ani – skądinąd dobrzy – aktorzy, którzy tutaj sprawiają wrażenie, jakby nie wiedzieli, po co znaleźli się na planie.  Czy twórcy mieli zamiar wzbudzić kontrowersje, wywołać dyskusję na temat tego, jak Polska została potraktowana podczas  II wojny światowej przez swoich sojuszników? Czy może raczej atrakcyjnie i sensacyjnie przedstawić pewien historyczny epizod? Trudno dociec, w każdym razie nie udało im się ani jedno, ani drugie. A w konsekwencji historia zamachu stała się więcej niż zawiła: po prostu obróciła się w niezrozumiały bełkot.  Nie ma co się dziwić, że tak przełomowy film na DVD pojawia się bez żadnych fajerwerków: znalazły się tu napisy angielskie, zwiastuny i materiały zza kulis. "
Słowo jak głaz (2007),3,"Kiedy twórcy rosyjscy chcą coś powiedzieć o współczesnym świecie, najczęściej sięgają po Moskwę. Ta wielomilionowa metropolia jest z jednej strony lśniącym rajem, gdzie marzenia się spełniają, z drugiej śmierdzącym rynsztokiem, w którym przemoc i korupcja są na porządku dziennym. Skorzystanie z takiego otoczenia wydaje się prostym pomysłem, wręcz pójściem po linii najmniejszego oporu. Problem w tym, że jest to temat tak wyświechtany, że naprawdę trudno w nim o świeżość, a co dopiero mówić o prawdziwej oryginalności. Boleśnie można się o tym przekonać, oglądając debiut Aleksieja Mizgirjowa ""Słowo jak głaz"".  Główny bohater – Anton – właśnie skończył służbę wojskową. Zamiast zostać w zapyziałej dziurze na prowincji, wybiera się do Moskwy. Tu szuka dla siebie miejsca do życia, a przede wszystkim dziewczyny, od której dostał swego czasu zdjęcie. Moskwa bardzo różni się od tego, do czego zdołał się przyzwyczaić. Na każdym kroku ludzie próbują go oskubać i wykorzystać. I nie ma co zgłaszać się na policję, bo to oni pierwsi wyciągają ręce po kasę. Anton ma spore trudności z aklimatyzacją i nawet wpojone mu w wojsku wykonywanie rozkazów na niewiele się zda. Ot, wystarczy to jedynie na utrzymanie się w policji. Pierwsze dni będą dla niego ostrą szkołą życia, która zakończy się krwawym egzaminem.  Oglądając ""Słowo jak głaz"", niemal bez przerwy nasuwało mi się skojarzenie z innym rosyjskim filmem – ""Rusałką"". Niestety porównanie to nie wychodzi na korzyść obrazu Mizgirjowa. ""Rusałka"" była współczesną baśnią, na swój sposób oryginalną, świadomą tego, by nie popaść w rutynę. ""Słowo jak głaz"" zdaje się być raczej wynikiem przymusowej pracy w kamieniołomach: jest toporne i mało atrakcyjne dla patrzącego z boku.  Wątpliwości budzi przede wszystkim konstrukcja głównego bohatera. Twórcy zdecydowanie przesadzili z jego 'prostotą'. Anton zdaje się raczej umysłowo niedorozwinięty, niż po prostu naiwny. Jest też kompletnie nieprawdopodobne, by nie spotkał się z przejawami fali czy korupcji, kiedy był w wojsku. A jednak tak musiało być, inaczej jego zachowanie po przybyciu do Moskwy nie miałoby większego sensu. W połączeniu z bardzo prostą intrygą scenariusza tak naprawdę starczyłoby jedynie na film krótkometrażowy. W pełnym metrażu rozwodniona i chaotyczna fabuła zawiera za dużo uproszczeń, nie mówiąc już o braku psychologicznej wiarygodności. Finałowa sekwencja jest tak dziwaczna, że tylko w obrazie surrealistycznym znalazłaby satysfakcjonujące uzasadnienie.  ""Słowo jak głaz"" oferuje kilka ciekawostek z życia Moskwy. Nie są to jednak myśli na tyle odkrywcze, by usprawiedliwiały reżysera."
P.S. (2004),7,"Louise Harrington prowadzi ustabilizowane życie. Od czasu do czasu spotyka się ze swoim byłym mężem, wysłuchuje problemów swojej przyjaciółki i prowadzi zajęcia ze sztuki na uniwersytecie. I wszystko byłoby dobrze, gdyby nie jeden prosty fakt: Louise dzień po dniu umiera, kawałek po kawałku usycha, a wszystko przez szkolną miłość, o której nigdy nie zapomniała, choć po prawdzie rzadko o niej wspomina.  Jej życie ulegnie jednak zmianie, kiedy pojawi się młody chłopak F. Scott. Louise natychmiast poczuje z nim emocjonalną więź, którą chłopak zdaje się również odczuwać. Już pierwszego dnia pójdą razem do łóżka, wkrótce potem umówią się na randkę. I wszystko byłoby dobrze, gdyby nie jeden prosty fakt: Louise umawia się z martwym chłopakiem, którego nie zapomniała, choć po prawdzie rzadko ostatnio wspominała.  ""P.S."" to opowieść o tym jak zdarzenia z przeszłości mogą kształtować nasze życie. Może nam się wydawać, że przeszliśmy nad nimi do porządku dziennego, że nawet o nich zapomnieliśmy, a jednak gdzieś w głębi duszy tkwi niezabliźniona rana, która krwawiąc, nie pozwala nam osiągnąć szczęścia. W filmie Dylana Kidda główna bohaterka otrzymuje niezwykłą okazję od losu, by w końcu skonfrontować się z bolącymi wspomnieniami. To zaś niczym w efekcie domina zapoczątkuje szereg zmian, dzięki którym odkryje tajemnicę problemów małżeńskich, przypomni sobie czym jest radość domowego ogniska i znajdzie – w końcu – szansę na autentyczną miłość. Ważne problemy psychologiczne zostały tutaj ubrane w szaty optymistycznej baśni, pełnej ciepła i delikatnej wrażliwości. Dzięki temu całość sprawia niezwykle pozytywne wrażenie.  Oglądając ""P.S."", od samego początku 'czuje się' literacki pierwowzór – film ma bowiem zbyt dobrze przemyślanych bohaterów, by mogło to być dzieło mało raczej doświadczonego reżysera, jakim jest Kidd (""P.S."" to jego drugi pełnometrażowy film fabularny). Mocną stroną obrazu są wyraziste kreacje aktorskie. Triumfuje przede wszystkim Laura Linney, która bez ostentacji tworzy mistrzowski portret kobiety cierpiącej. Jej ponowne budzenie się do życia i rozkwitanie Linney potrafiła wiarygodnie przedstawić przy pomocy najprostszych chwytów: jednym uśmiechem, gestem, ruchem głowy. Dobrze wypadają też Marcia Gay Harden i Gabriel Byrne, który ostatnio w kinie nie miał raczej okazji zabłysnąć.  Niestety polskie wydanie DVD nie zawiera żadnych dodatków. A szkoda, bo w wydaniu amerykańskim jest i komentarz reżysera, i sceny usunięte. Od strony technicznej jest całkiem nieźle. Dźwięk DD 5.1 jest oferowany zarówno w wersji oryginalnej jak i z polskim lektorem. Z transferem są jednak pewne problemy. W niektórych scenach odgłosy drugiego planu brzmią co najmniej dziwnie, ale można się do tego przyzwyczaić."
Moje Winnipeg (2007),8,"Guy Maddin jak mało kto zasługuje na określenie ""twórca osobny"". Jego filmy, choć często bywają stylizowane na kino epoki niemej, trudno przyrównać do obrazów kogoś innego. Już bardziej przypominają dzikie sny neurotyka. Do tej pory Maddin był znany w Polsce przede wszystkim wśród festiwalowej publiczności (w tym roku na festiwalu Era Nowe Horyzonty miała miejsce jego retrospektywa), ale to dobrze, że przynajmniej ""Moje Winnipeg"" ma szanse dotrzeć do szerszej grupy widzów. Bowiem mimo całej swojej nietypowości, położeniu na biegunie najodleglejszym od hollywoodzkiego stylu zerowego, Maddin jest uniwersalny i wcale nie taki znowu trudny w odbiorze: widzów potrafi sobie zjednać chociażby zaskakującymi, humorystycznymi wstawkami oraz licznymi odwołaniami do kina popularnego.  Winnipeg, Winnipeg. Śnieżne, lunatykujące Winnipeg – fraza powtarzana wielokrotnie z charakterystyczną intonacją nadaje rytm tej filmowej podróży, naśladując rytm kół uderzających o tory. Naszą hipnotyzującą wycieczkę odbywamy pociągiem razem z bohaterem, alter ego reżysera. Wciąż bezskutecznie, od nowa ucieka on z zaśnieżonego, sennego Winnipeg, a w pogłębiającym się letargu przywołuje wspomnienia dzieciństwa spędzonego w tytułowym mieście. Stolica kanadyjskiego stanu Manitoba, położona niby w centrum Ameryki Północnej, a jednak sprawiająca wrażenie, jakby leżała gdzieś w odosobnieniu, pogrążona w półśnie, to jedna z centralnych figur w mitologii Maddina.  Właśnie mitologii, bo trudno o odtwarzaniu historii w tym przypadku mówić. Jak informuje nas narrator, Winnipeg ma 10 razy więcej lunatyków niż inne miasta na świecie… Z czym właściwie mamy tu do czynienia? Dokumentem? Biografią? Te kategorie tracą na znaczeniu w zetknięciu z nieskrępowaną wyobraźnią reżysera. Maddin nie udaje, że wiernie przywołuje fakty i odtwarza zdarzenia z przeszłości: raczej stara się uchwycić atmosferę miasta i przywołać magię dzieciństwa, wyolbrzymiając czy nawet wymyślając niektóre sytuacje. Prawda przeplata się tu z fikcją, ale wszystko razem składa się na obraz niesłychanie sugestywny. W niektórych scenach w ten krajobraz mentalny wkracza rzeczywistość, przywrócony zostaje czas teraźniejszy: miejsca zapamiętane znikają, a zamiast nich pojawia się bezduszna nowoczesność. Jak w scenie, w której lodowisko hokejowe, na które uczęszczał mały Guy, zostaje zastąpione centrum handlowym.  Równie istotne co przestrzeń publiczna jest w ""Moim Winnipeg"" to, co prywatne; bez kamuflażu pojawiają się wątki autobiograficzne. Jak refren powracają ujęcia dominującej matki (Ann Savage) i prowadzonego przez nią salonu piękności. Wspomnienia chwilami są  karykaturalnie przejaskrawione, jakby miały wyglądać na odgrywane: na przykład groteskowo-przerażająca rozmowa matki oskarżająca córkę o złe prowadzenie się. Autotematyzm na szczęście nie przechodzi w nużące, artystowskie babranie się we własnych traumach, za to zagęszcza znaczenia w sposób pod wieloma względami literacki (sam reżyser przyznaje się do inspiracji między innymi prozą Brunona Schulza).  Północne krajobrazy i sceny rodzinne chwilami giną w mrokach, częściej – w nieostrości. To kolejna niesamowita cecha kina Kanadyjczyka: wystrzega się on technicznej doskonałości, mimo to jego kadry urzekają z wielką mocą. Powstał poemat czarno-biały, a jednak mieniący się przeróżnymi odcieniami: jest tu znużenie, pragnienie, niespełnienie, ułomna pamięć.  Nawet obcokrajowcom nieznane bliżej Winnipeg wyda się po obejrzeniu filmu krainą bliską, wyjętą z własnego snu. W końcu zimna, nieprzyjazna prowincja wszędzie wygląda podobnie – niezależnie od tego, czy leży w środku Ameryki, czy Europy. Co czyni z ""Mojego Winnipeg"" film idealnie skrojony na polską melancholijną jesień. "
Dzień w Juriewie (2008),4,"Choć ""Dzień w Juriewie"" otrzymał w ubiegłym roku główną nagrodę na Warszawskim Festiwalu Filmowym, przyjemność płynącą z obcowania z tym filmem można porównać do wybierania  zamarzniętej ziemi gołymi rękami. Dzieło Kiriłła Serebrennikowa dobrze się interpretuje, ale kiepsko ogląda. Nic dziwnego, że po pokazie prasowym pewien znany krytyk wystękał jedynie zmęczonym głosem: Cała Rosja...  Najlepsze w ""Juriewie"" jest rozegrane na pograniczu sennego koszmaru zawiązanie akcji. Znana diwa operowa przyjeżdża z dorastającym synem do rodzinnego miasteczka. Skutą lodem, zamgloną krainę zamieszkują różnej maści degeneraci. Wycieczka po upiornych miejscach młodości nabiera rumieńców, gdy Andriej znika w tajemniczych okolicznościach. Serebrennikow nie zamierza jednak wykorzystać potencjału drzemiącego w dramatycznym zakręcie fabularnym - ""Dzień w Juriewie"" nie staje się więc zapijaczonym, ubranym w kufajkę i gumiaki ""Frantikiem"", lecz symboliczną opowieścią o rosyjskiej duszy, która nie daje się spętać obcym pierwiastkom.  Na pierwszy rzut oka Luba wydaje się wyzwoloną obywatelką świata - jest bogata i ceniona przez melomanów, a jej piękny operowy głos przekracza granice polityczne i kulturowe. Jednak gdy bohaterka decyduje się na chwilowy powrót do korzeni, okazuje się, że te nie chcą jej wypuścić. Prawdziwym światem Luby jest Juriewo - choć  odpychające i obrzydliwe, stanowi integralny składnik jej ""wschodniej"" świadomości. Zrzucenie złotych szat Zachodu nie będzie jednak łatwe. Bohaterka poświęci dobytek, syna i własne ciało, w zamian odzyskując przytępioną przez dobrobyt duchowość.  Sorry, nie potrafię zrozumieć Rosji. Nie wiem, skąd w tamtejszych filmowcach przekonanie, że głęboki mistycyzm może zastąpić sprawiedliwe prawo i uczciwą władzę. Brnąc pośród śnieżnych zasp przez bite dwie i pół godziny, wychodzę z kina intelektualnie przemarznięty i nieczuły na nawiedzone podszepty reżysera. Serebrennikow mógłby być rosyjskim Lynchem, gdyby nierozwiązana tajemnica była dla niego punktem wyjścia dla inteligentnej gry z widzem. Prorocy nie mają jednak poczucia humoru: albo się człowiek roztopi w klimacie filmu, albo będzie uciekał z kina co sił w nogach. "
Weronika postanawia umrzeć (2009),4,"W pierwszej sekwencji filmu ""Weronika postanawia umrzeć"" tytułowa bohaterka (Gellar), dobrze sytuowana menedżerka, niczym Kasandra streszcza kolejne etapy swojego życia, które jeszcze nie miały miejsca: małżeństwo z sympatycznym facetem, wygaśnięcie uczucia, ciążę i kolejne, coraz mniej dotkliwe zdrady męża. Weronika mówi o tym wszystkim bez większych emocji, ponieważ cierpi na głęboką depresję. Gdy nie jest już w stanie udźwignąć ciężaru pustej egzystencji w szklanych wieżowcach, decyduje się popełnić samobójstwo.  Postać Weroniki wywodzi się z niezwykle popularnej książki brazylijskiego pisarza Paulo Coelho, który oprócz uwielbienia egzaltowanych czytelniczek na całym świecie zyskał sobie również wrogów tytułujących go mianem literackiego szarlatana. Jego pozornie ""głęboka"" twórczość napakowana jest bowiem ""mądrymi"" poradami na poziomie poradnika psychologicznego z lat 80. Odpryski oryginału przeniosły się, niestety, do ekranizacji, która spodoba się pewnie takim samym ofiarom korporacji, co tytułowa postać. Pacjentami luksusowego szpitala psychiatrycznego, gdzie trafia Weronika po nieudanej próbie odebrania sobie życia, są majętni wrażliwcy. Nikt nie wspomina więc tutaj o tak trywialnych sprawach, jak niebotyczne rachunki za kurację. Gdy chodzi o leczenie duszy, koszty się nie liczą.  Czego możemy się dowiedzieć z obrazu Emily Young? Że życie jest piękne, że trzeba cieszyć się z każdej najdrobniejszej chwili i pielęgnować relacje z najbliższymi. Reżyserka stara się podrasować banalną treść artystowskimi zabiegami formalnymi w rodzaju gruboziarnistych zimnych zdjęć i bliskich planów pozwalających przyjrzeć się dokładnie przeoranym twarzom bohaterów. Jednak fizyczna bliskość nie przekłada się do końca na emocjonalne rozpoznanie, pomimo dobrych kreacji aktorskich.  Najciekawszy w całym filmie wydaje się wątek kierującego kliniką  lekarza (David Thewlis), który zrezygnował z życia prywatnego na rzecz swoich pacjentów. Jednak jego poświęcenie wydaje się cokolwiek dwuznaczne – niby podchodzi z empatią do Weroniki i podobnych jej potrzaskanych osobników, ale ma opory przed pozwoleniem na opuszczenie przez nich murów ośrodka, by mogli zacząć wszystko na nowo. Prawdziwe życie zastępuje mu  manipulacja innymi ludźmi. Czy, gdy zdecyduje się w końcu porzucić ciepłą posadkę i stawić czoła światu na zewnątrz, będzie tak samo przekonujący, jak w momencie wmawiania Weronice, że umrze za kilka tygodni?       "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Surogaci (2009),3,"Niedaleka przyszłość. Człowiek w końcu stał się absolutnie wolny. Może być kim tylko zechce i robić co tylko zechce, a jego czyny nie mają praktycznie żadnych negatywnych konsekwencji. Przestępczość spada, a o morderstwach czyta się już tylko w książkach historycznych – jednym słowem: raj. A jednak ludzka natura daje o sobie znać. Urażone ambicje, nadużycia i lęk sprawiają, że pod piękną zasłoną syntetycznych snów, rozprzestrzenia się odwieczna zgnilizna, która wstrząśnie fundamentami społeczeństwa. Wszystko zacznie się od morderstwa.  Komiks Roberta Vendittiego i Bretta Weldele'a, na podstawie którego twórcy ""Terminatora 3: Buntu maszyn"" zrealizowali ""Surogatów"", to prawdziwa żyła złota. Jest tam tyle różnych wątków fabularnych, że spokojnie można byłoby nimi obdarować cały tuzin filmowych produkcji. Jest więc to staromodna opowieść detektywistyczna w duchu Asimova. Jest to też egzystencjalna przypowieść o granicach człowieczeństwa w stylu Dicka oraz opowieść o proroku, która na myśl przywodzi serię Franka Herberta. W rękach utalentowanego reżysera materiał wyjściowy mógł zostać przekuty w fantastyczną wizję z angażującą fabułą i niepokojącymi pytaniami, które pozwoliłyby widzom inaczej spojrzeć na gatunek homo sapiens. W rękach Jonathana Mostowa, Michaela Ferrisa i Johna D. Brancato stał się on po prostu kolejną widowiskową produkcją z Hollywood. ""Surogatów"" nie postawi się obok ""2001: Odysei kosmicznej"" czy ""Łowcy androidów"", bliżej im do ""Johnny'ego Mnemonica"" czy ""Zapłaty"". I taki też chyba był zamysł twórców od samego początku.  ""Surogaci"" wyraźnie cierpią na ""syndrom "". James Cameron potrzebował Jacka i Rose tylko po to, by pokazać widzom każdy zakamarek gigantycznego statku pasażerskiego. Na nieszczęście ludzie to kupili, film stał się najbardziej kasowym obrazem w historii i teraz co drugi hollywoodzki filmowiec próbuje skopiować ten sukces. Mostowowi jest tak naprawdę wszystko jedno, o czym opowiada. Wielkie korporacje, zakazane technologie, enklawy konserwatystów, utrata człowieczeństwa są dla niego tylko nic nieznaczącymi hasłami, narzędziami, dzięki którym posuwa akcję do przodu. To, co go naprawdę interesowało, to pokazanie, jak wyglądać będzie świat przyszłości zaludniony sztucznymi namiastkami ludzi. Stąd też na ekranie dominować będą zbliżenia na wymuskane twarzyczki czy popisy kaskadersko-akrobatyczne 'idealnych ludzi'.  Jeżeli wybieracie się do kina dla zabicia czasu, ""Surogaci"" sprawdzą się idealnie. Film zrealizowany jest sprawnie i w stu procentach profesjonalnie. Czas szybko płynie, a efekty specjalne choć nie najwyższych lotów, to jednak są przyjemne dla oka. Jeżeli jednak liczyliście, że będzie to jeden z tych filmów, które pozostaną z wami na zawsze, musicie przygotować się na rozczarowanie. Mostow, podobnie jak jego uzależnieni od elektrycznego ""kopa"" surogaci, woli szybkie zaspokojenie."
Klopsiki i inne zjawiska pogodowe (2009),8,"Pamiętacie skecz Monty Pythona, w którym do restauracji przychodzi monstrualny grubas? Po spożyciu kolacji, którą można by wykarmić pluton komandosów, klient zamawia miętowego wafelka. Zjedzenie go kończy się eksplozją brzucha żarłoka. Kinowym wafelkiem przeczyszczającym mózg widza po obejrzeniu tuzina napędzanych intertekstualnym paliwem wtórnych animacji będzie seans ""Klopsików i innych zjawisk pogodowych"". Podczas gdy dla konkurencji szczyt intelektualnej rozkoszy stanowi odbicie w krzywym zwierciadle cytatu z klasyki parodiowanego gatunku, kucharze z Sony ugotowali w trzech wymiarach odświeżającą i pożywną kolację dla całej rodziny.  Pod względem wizualnym ""Klopsiki"" to najdziksza fantazja kulinarna od czasów ""Charliego i Fabryki Czekolady"" Tima Burtona. Głównego bohatera, sympatycznego, choć nieco szalonego naukowca Flinta, od dzieciństwa napędza myśl o stworzeniu wynalazku, który pomógłby ludzkości. Po latach nieudanych prób chłopakowi udaje się w końcu wysłać w troposferę urządzenie przekształcające wodę z chmur w jedzenie. Pomysł fabularny wyjęty chyba z marzeń sennych mieszkańców Trzeciego Świata okazuje się niezwykle nośny - dostarcza twórcom składników do upichcenia kolejnych smakowitych sekwencji, w których mogą zabawić się technologią 3D. Podczas gdy z nieba spadają hamburgery, steki i lody, w tle na wolnym ogniu  dusi się wątek miłosny między dwójką wybitnych talentów, których osobowości otoczenie chce przyciąć do standardowych rozmiarów.  Autorzy ""Klopsików"" nie zadowalają się, na szczęście, bezproduktywnym drylowaniem wyjściowego konceptu i w odpowiednim momencie przestawiają garnek na większy palnik. Opowieść skręca na tory katastroficznego science-fiction, ale i tutaj z oklepanych przepisów udaje się skonstruować nową jakość. Na przykład statek kosmiczny ze zbuntowanym komputerem zostaje zastąpiony przez zepsutą sondę oblepioną masą zmutowanej żywności, zamieszkaną m.in. przez kurczaki-ludojady. Widz może to sobie dowolnie interpretować: albo jako ostrzeżenie przed zmodyfikowanym genetycznie jedzeniem, albo zachętę do porzucenia śmieciowego żarcia na rzecz warzyw. Ważne, że całość jest niegłupia, a w dodatku całkiem zabawna.  Film traci gwiazdki jedynie za ociężały wątek rodzinny, który wysmażono chyba na oleju znalezionym w pojemnikach na śmieci przy smażalni ryb. W tym zestawie obiadowym najlepiej smakuje scena, w której ojciec bohatera - prosty sprzedawca sardynek z brwiami a la wkurzony Breżniew - zostaje zmuszony do pierwszej w życiu obsługi komputera. Indagowany telefonicznie przez syna próbuje wysłać maila z załącznikiem. Każdy, kto choć raz próbował nauczyć rodzica korzystania z klawiatury i myszki, zrozumie desperację Flinta walczącego akurat o ocalenie Ziemi przed zagładą.   "
Przerwane objęcia (2009),8,"W jednej z pierwszych scen filmu główny bohater, Mateo Blanco, wspomina, jak to zawsze pragnął być kimś innym i dlatego stworzył swoje alter ego – Harry'ego Caine'a. Teraz jego pragnienie się spełniło i jest Harrym. Nie wziął jednak pod uwagę efektów ubocznych: Harry, w przeciwieństwie do Mateo, jest ślepcem. I o tym właśnie są ""Przerwane objęcia"": o bólu, jaki niesie ze sobą spełnione życzenie.  Tych spełnionych życzeń jest w filmie oczywiście znacznie więcej. Mateo, reżyser wyrastający na prawdziwą gwiazdę kina, zamierza zrealizować ambitną komedię i rzeczywiście film powstanie, choć nie taki, jak sobie to zaplanował. Poznał też piękną kobietę – Lenę – którą zapragnął mieć i oczywiście udało mu się, lecz zapłacił za to wysoką cenę bólu. Lena chciała być aktorką i tak też się stało. Jej życiowym osiągnięciem była rola nałożnicy bogatego biznesmena. Ten pragnął Leny ponad wszystko i zdobył ją tylko po to, by poczuć rozdzierające cierpienie wywołane zazdrością i zdradą.  Można zatem rzec, że Almodóvar w ""Przerwanych objęciach"" wybrał się na spacer po drugiej stronie lustra swojej twórczości. Wszystko tu jest niby takie samo jak w poprzednich filmach, a jednak zupełnie inne. Almodóvar rzadko dotąd spełniał bowiem życzenia swoich bohaterów. Wręcz przeciwnie, jego postaci definiowane były przez pragnienia nie do zaspokojenia. Zresztą zaspokojenie nigdy tak naprawdę nie było istotne, skoro z definicji nie jest możliwe. Nie był nawet ważny obiekt pożądania – był on jedynie potrzebny jako pretekst do wzbudzenia uczucia. Dla Almodóvara liczyło się tylko to, by owo pożądanie poczuć.  Tak było jednak 20 lat temu, kiedy kręcił ""Prawo pożądania"" i w wielu kolejnych filmach. Teraz jednak Almodóvar jest już panem statecznym, powoli robiącym rozrachunek z tego, co dokonał i co przeżył. Tu już nie ma mowy o niezaspokojonych pragnieniach. Te albo przepadły, albo zostały spełnione. Co zatem pozostaje? Nic, pustka, ślepota... i ból. To ostatnie nie ulega zmianie. Jeśli uznać, że Mateo/Harry to alter ego Almodóvara, otrzymujemy gorzkie wyznanie człowieka, który zdaje sobie sprawę z tego, że jest już ślepy, że żar jego namiętność wygasł. Jednak reżyser pozwala sobie na optymizm. Jest bowiem jedna pasja, która wciąż trwa, wciąż żyje –  to owa 'pasión' ze ""Złego wychowania"" – twórcza energia i miłość do kina. Nawet ślepy musi dalej kręcić kino. Jest to dość gorzki optymizm oparty na sile obsesji. Ale przecież to Almodóvar, więc czy mogłoby być inaczej?  ""Przerwane objęcia"" bardziej niż którykolwiek z obrazów Almodóvara nakręconych w tym stuleciu przypomina jego stare filmy. Nie jest może już tak drapieżny, jego bohaterowie są o wiele bardziej 'normalni' niż postaci ""Kiki"" czy ""Pośród ciemności"", ale też porzucił tę ostentacyjną pieczołowitość formy, której punktem kulminacyjnym było właśnie ""Złe wychowanie"". Tym razem postawił na prostotę, nasączył fabułę ukochanym melodramatem i przyozdobił cytatami ze swojej twórczości. Całości wyjątkowego charakteru dodaje obecność dawno niewidzianych u Almodóvara aktorek, w tym Rossy de Palmy. Jednak reżysera z dawnych lat 'czuć' tak naprawdę jedynie we wstawkach z filmu w filmie. W samych ""Przerwanych objęciach"" Hiszpan czasami schodzi na drugi plan, kryjąc się całkowicie w cieniu wybranej konwencji filmu noir. Potęguje to tylko wrażenie wycofania się artysty, który nic więcej osiągnąć już nie może. Zwiększa też efekt końcowego wyznania, że obsesja tworzenia może chwilowo osłabnąć, lecz prawdziwie nigdy nie zgaśnie. W ten sposób najnowszy obraz hiszpańskiego mistrza to fantastyczna przypowieść o paradoksie niespełnionego spełnienia."
Pod powierzchnią (2008),5,"Jedna z psychologicznych teorii brzmi, że podstawą doboru ludzi w pary jest zasada podobieństwa: osoby łączą się w stałe związki z osobami sobie podobnymi. Oczywiście jest to zasada dość ogólna, życie bywa bardziej skomplikowane. Co jednak stanie się, kiedy złączy się ze sobą dwoje całkiem różnych osób? Odpowiedź jest prosta: będzie nieprzyjemnie. Na pytanie 'jak nieprzyjemnie?' próbuje odpowiedzieć Carolyn Miller w filmie ""Pod powierzchnią"".  Andrew i Charlie są małżeństwem. Kiedyś byli chyba nawet szczęśliwi, lecz te czasy już minęły. W ich związku pojawiają się kolejne pęknięcia, które starają się ignorować oraz jedna ziejąca przepaść, której istnienie zostaje przemilczane. Do głosu dochodzą różnice między nimi, z których najboleśniej odczuwaną jest – przynajmniej w przypadku Andrew – różnica w statusie społecznym. Charlie pochodzi bowiem z bardzo bogatej rodziny. Andrew nie miał tyle szczęścia i w związku dość szybko został zdegradowany do roli utrzymanka. Nie potrafi zdobyć nawet odpowiedniej pracy. W takich okolicznościach wspólny wypad do 'skromnego' domku nad jeziorem mógł być dobrą okazją do... Cóż, do czegokolwiek był okazją, wszystko to zmieniło się, kiedy o mało co nie rozjechali pewnego motocyklisty. Postanawiają mu pomóc, co całkowicie zredefiniuje następne kilkadziesiąt godzin. Czy jednak ów mężczyzna jest małżeństwu aż tak obcy, jakby się mogło wydawać na pierwszy rzut oka? Piękna rezydencja staje się miejscem salonowej rewolucji, która odkryje prawdziwe oblicze małżeńskiego związku.  Miller udaje przed widzami, że tworzy oryginalną historię, gdy tymczasem ""Pod powierzchnią"" jest typową opowieścią o interpersonalnym konflikcie, jakich na ekranie oglądaliśmy już całe tysiące. Owszem, można docenić zabawy w kotka i myszkę, pod tym względem scenariuszowi niczego nie brakuje. Niestety całość jest zabawą nazbyt teatralną, by móc w pełni usatysfakcjonować widza filmowego. Konstrukcja postaci jest przyciężka, Miller stworzyła ich od razu z myślą o wielopiętrowej intrydze. To sprawia, że zostają odrealnione i zredukowane do pionków w wyrafinowanej grze pozorów. Jeśli jednak nie macie nic przeciwko teatrowi telewizji, wtedy ""Pod powierzchnią"" może was wciągnąć swoją fabułą. Pomagają w tym dobre (ale dalekie od perfekcji) kreacje aktorskiej. Wybija się głównie Lake Bell, choć nie za sprawą tego jak gra, lecz w czym. W białej sukni wygląda nieziemsko.  O polskim wydaniu DVD nie ma się co rozpisywać. Jest to bowiem standardowa propozycja dystrybutora. Na płycie znajdziemy w zasadzie tylko i wyłącznie sam film. Transfer obrazu jest zadowalający i nawet nie został on mocno przycięty. Wersje językowe są dwie: oryginalna i z polskim lektorem, obie zapisano w formacie DD 5.1. Za dodatki służą zapowiedzi innych tytułów dystrybutora oraz krótkie notki na temat twórców i aktorów."
17 Again (2009),6,"Amerykańskie filmy młodzieżowe demoralizują nastolatków. Wbijają do głowy banialuki, jakoby w wieku lat kilkunastu osiągało się pełnię dojrzałości i możliwość decydowania o sobie samym. Jednocześnie żadna produkcja o uczniach high school nie obejdzie się bez co najmniej jednej wielkiej imprezy, na której co najmniej jeden lamus straci dziewictwo. Podobne produkcje krzywdzą jeszcze bardziej, gdy na tle szkolnej rozpusty pokazują prawdziwą, czystą romantyczną miłość. O szkodliwości zaszczepiania w młodych mitu o miłości przenoszącej góry można by pisać wiele, ale rekord w wypaczaniu realistycznego spojrzenia na świat bije konwencja fantasy, w której bohaterowie mogą podróżować w czasie, by naprawiać błędy młodości lub smakować dorosłego życia. I tak w jednym rzędzie stają: ""Dziś 13, jutro 30"", ""Vice versa"", ""Duży"" czy też nasza rodzima produkcja ""Ile waży Koń Trojański?"".  W ""17 Again"" dorosły Mike uważa, że przegrał w życie, bo jako kilkunastoletni chłopak z talentem do koszykówki wybrał życie rodzinne i rolę ojca, zamiast korzystać z seksownego ciała, by podbijać serca czirliderek i zaliczać jak najwięcej wrzutów. Powrót do szczytowej kondycji posłuży w tym wypadku do naprostowania zwichrowanych priorytetów i przypomni, co tak naprawdę w życiu jest najważniejsze.  Choć brzmi to naiwnie, nie da się zaprzeczyć, że podobne fantazje ogląda się na ekranie z niewypowiedzianą przyjemnością. Można się bowiem spodziewać, że bohaterowie będą ładni, muzyka przebojowa, dobrzy zostaną nagrodzeni, a ci źli otrzymają solidną nauczkę.  ""17 Again"" posiada do tego wszystkiego argument ciężkiego kalibru, z którym nie da się dyskutować. Zac Efron w roli trzydziestokilkuletniego nieudacznika, który za sprawą 17-letniego ciała otrzymał szansę na naprawienie błędów dorosłego życia, spełnił swoją rolę. W najmodniejszych kreacjach, z szałowo przyciętą czupryną przyciąga wzrok i zapewnia satysfakcjonujący seans.  ""17 Again"" nie jest jednak filmem jednego aktora. Przyjaciel dorosłego Mike'a, którego gra Thomas Lennon, jest nieźle świrniętym dzieciakiem tkwiącym w ciele dorosłego mężczyzny. Próby zdobycia przez niego zimnej i nieugiętej dyrektorki szkoły są na tyle zabawne, a zbiory najfantastyczniejszych gadżetów filmowych tak imponujące, że być może niejeden chłopiec znajdzie w nim swojego idola.  Wydanie DVD oprócz filmu zawiera kilkuminutowy taniec Efrona, który nie znalazł się w ostatecznej wersji. W dodatkach znajdują się także inne niewykorzystane sceny, gagi z planu oraz zwiastun kinowy. Dystrybutor Galapagos Films dodał do filmu plakat bożyszcza nastolatków, co zapewne będzie nie lada gratką dla fanów przystojnego aktora. Do wyboru polski lektor lub polskie napisy."
Obcy na poddaszu (2009),7,"Mimo że w obsadzie znalazła się znana z ""High School Musical"" Ashley Tisdale, ""Obcy na poddaszu"" przeszli w amerykańskich kinach niezauważeni. Szkoda, bo to kawałek fajnego familijnego science-fiction, w którym ""E.T."" nawiązuje międzygalaktyczny kontakt z ""Kevinem samym w domu"".  Tytułowi przybysze to czwórka półmetrowych kosmitów wysłanych na Ziemię jako zwiad  gwiezdnej flotylli. Ekipa planuje przejąć władzę nad ludźmi, w czym mają jej pomóc przypominające pady od konsoli kontrolery umysłów. Obcy lądują na poddaszu domu letniskowego, do którego właśnie zjechała liczna rodzina Pearsonów. Wkrótce pojawia się tam również narzeczony jednej z sióstr – wystarczy spojrzeć na blond pasemka jego włosów i wściekle żółty sportowy samochód, by wiedzieć, że to kawał niesympatycznego drania. Jak można się również domyślić, podczas gdy dorośli zajmą się kiszeniem we własnym gronie, młodzież i dzieci będą musiały stoczyć walką z najeźdźcami z kosmosu.  Choć walka o losy naszej planety nie wychodzi poza płot posiadłości Pearsonów, oglądanie tego filmu sprawia w niektórych momentach większą frajdę niż nadęte wysokobudżetowe kobyły w stylu ""Dnia, w którym zatrzymała się Ziemia"". Oprócz paru gadżetów będących na obowiązkowym wyposażeniu każdego Bardzo Złego Kosmity, w wojnie domowej wykorzystuje się to, co można akurat znaleźć pod ręką. Niezwykle skuteczne okazują się na przykład bomby wykonane z mentosów i butelek coli. ""Obcy na poddaszu"" przeczą twierdzeniu, jakoby pokolenie Xboksa i Ipoda wykoleiło się z torów rzeczywistości. Młodzi zachowują się niekiedy dużo trzeźwiej niż ich do bólu poważni rodzice. Choć między rodzeństwem często dochodzi do konfliktów, w obliczu zagrożenia familia jednoczy się.  Bo ""Obcy na poddaszu"" to, oczywiście, film z morałem. Został on jednak w miarę subtelnie wpleciony w fabułę – żaden z bohaterów nie doznaje nagłej iluminacji, a pouczające wnioski wypływają po prostu z nabytych doświadczeń. Po seansie widz zaczyna tylko żałować, że sam nigdy nie spędził tak odlotowych wakacji.  "
Obsesja (2009),4,"W latach 80., kiedy okrzepła już druga fala feminizmu i kobiety coraz śmielej sięgały po władzę, kina przeżyły oblężenie bohaterskich heroin i niebezpiecznych psychopatek. Te ostatnie straszyły mężczyzn na wszystkie możliwe sposoby, okazując się dla nich godnymi przeciwniczkami (choć po prawdzie częściej walczyły z innymi kobietami). W kolejnej dekadzie twarde kobiety odeszły do lamusa, a symbolem zmierzchu była Jennifer Jason Leigh w ""Sublokatorce"". Teraz, wykorzystując modę na lata 80., twórcy ""Obsesji"" postanowili sięgnąć po tamte mrożące krew w żyłach wzorce i sprawdzić, jak będą funkcjonowały na początku XXI wieku.  Współczesną psychopatką jest ponętna blondyna Lisa. Poznajemy ją wraz z głównym bohaterem Derekiem Charlesem, gdy pojawia się w jego firmie na zastępstwie jako sekretarka. Jest miła, kompetentna i atrakcyjna. Jeszcze kilka lat temu Derek nie wahałby się ani chwili i wylądowałby z nią w łóżku. Niestety Lisa pojawiła się za późno. Parę lat wcześniej Derek miał równie atrakcyjną asystentkę Sharon, która tak mu się spodobała, że postanowił się z nią ożenić. Lisa wychodzi jednak z bardzo rozsądnego założenia, że żona nie jest żadną przeszkodą i stopniowo osacza Dereka. Próbuje zdobyć go miłym słowem, odrobiną chemii, a kiedy trzeba i szczyptą przemocy.  W porównaniu z psychopatkami z lat 80., Lisa w wykonaniu Ali Larter wygląda dość blado. Fakt, jest atrakcyjniejsza od większości swoich poprzedniczek, ale mało w niej prawdziwej diaboliczności, nie mówiąc już o pomysłowości. Jej inwencja kończy się na erotycznej bieliźnie i lekach nasennych. Glenn Close nie dorasta nawet do pięt. Ci zatem, którzy liczyli na comeback formuły 'na wariatkę', będą rozczarowani. Jednak wartko przyjrzeć się bliżej filmowi, bowiem wbrew pozorom mówi on dużo o współczesnym świecie. Trójka głównych bohaterów jest dokładnie taka, jak cała współczesna zachodnia cywilizacja. To lśniące gadżety, które na pierwszy rzut oka zdają się superatrakcyjne, spełniające marzenia. To jednak blask pozłacanej fasady: nowoczesność, ładny wygląd i prostota w użyciu, unikanie wszystkiego, co wymyka się utartej normie.  Steve Shill pod przykrywką psychologicznego thrillera przemyca także kilka komentarzy dotyczących aktualnej sytuacji w Stanach. Biała Lisa jest tu drapieżnikiem niszczącym życie czarnoskórego Dereka.  Ten jednak, przy udatnej pomocy swojej żony, staje do walki, odtrąca kuszące zniewolenie i sięga po rządy. Patrząc w ten sposób na ""Obsesję"", otrzymujemy jeden z pierwszych triumfalnych peanów po sukcesie Baraka Obamy. Co ciekawe, końcówkę dość łatwo można było przerobić, gdyby jednak Obama wyborów nie wygrał.  ""Obsesja"" jest kinowym debiutem Steve'a Shilla. Reżyser jest za to doskonale znany z małego ekranu, gdzie odpowiadał za realizację odcinków takich seriali jak ""Dynastia Tudorów"", ""Rzym"" czy ""Deadwood"". I to serialowe doświadczenie jest widoczne zarówno w konstrukcji bohaterów, jak i poprowadzeniu akcji. Solidna, lecz mało inspirująca robota przeznaczona dla przeciętnego bywalca multipleksów, któremu nie w głowie studia filmoznawcze."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Garfield: Koty górą (2009),4,"Ostrzeżenie: osoby powyżej siódmego roku życia powinny uczestniczyć w seansie nowego ""Garfielda"" wyłącznie w charakterze opiekuna. Niestosowanie się do poniższego zalecenia grozi nudnościami, a także zaburzeniami psychofizycznymi.  Niestety, tłuste kocisko nie ma szczęścia do kina, które za wszelką cenę stara się je upupić. W rysowanych przez Jima Daviesa komiksach Garfield jest futrzanym monolitem opierającym swoją egzystencję na kolejnych porcjach lazanii i cynicznych komentarzach pod adresem właściciela oraz jego znajomych. Tymczasem filmowcy niezmiennie zmuszają rudzielca do przechodzenia wewnętrznej przemiany, która napędzałaby akcję (kot ruszyłby wreszcie tyłek sprzed telewizora) i dostarczała wzruszeń.  W efekcie pazury poczucia humoru zostają stępione, zaś z ekranu wyparowuje charakterystyczna atmosfera tumiwisizmu. Dlatego wychowani na krótkich gazetowych historyjkach fani Garfielda nie mają czego szukać w multipleksach.  Animacja ""Koty górą"" została zrealizowana z myślą o najmłodszej widowni, zaś takowej nie należy infekować wartościami, którym hołduje bohater. Wygenerowany przez koreańskie komputery Garfield jest więc sympatycznym tchórzem lubiącym spędzać czas na leżaku, gdy obok przypiekają się kiełbaski. Wystarczy jednak, że z innej czasoprzestrzeni przybywa jego napakowana wersja z prośbą o pomoc w ratowaniu magicznego królestwa, a Garfield pokonuje lęki i daje wycisk złoczyńcom. Dzieciaki mogą obejrzeć całą tę rozróbę w okularach 3D na nosie, co niewątpliwie zwiększa jej atrakcyjność. Trójwymiarowych efektów nie ma w filmie aż tak wiele, ale w paru momentach gwarantują one odruch wyciągania kończyn w kierunku ekranu. Kota pogłaskać się nie da, ale i tak jest słodziaśny. "
9 (2009),8,"Gdybym miał nieco bardziej skostniały kręgosłup moralny, zapewne rozdarłbym szaty, posypał głowę popiołem i wył wniebogłosy, że oto Shane Acker dokonał straszliwej zbrodni, tworząc pięknego trupa ludzkiej cywilizacji. Ponieważ tak jednak nie jest, mogę spokojnie zachwycać się maestrią animacji, bogactwem wizji i wspaniałą wyobraźnią, która pozwoliła reżyserowi stworzyć całkowicie oryginalną historię, wykorzystującą jednak doskonale znane fanom SF materiały.  W świecie ""9"" człowiek należy już do przeszłości. Wszystko wskazuje na to, że zielona niegdyś planeta została całkowicie ogołocona z życia w wyniku wojny rozpętanej między ludźmi a maszynami. Pod zasnutym chmurami niebem ciągną kilometrami ruiny wspaniałych niegdyś budowli, a tu i ówdzie można jeszcze natknąć się na jakieś truchło. Na tym cmentarzysku jedynymi poruszającymi się i w miarę inteligentnymi postaciami są bezwzględna maszyna-bestia oraz kilka szmacianych laleczek. Jedną z nich jest nowo 'narodzony' 9. To za jego sprawą obudzona zostanie straszliwa Maszyna, źródło apokaliptycznego zniszczenia. On też stanie się inicjatorem działań mających na celu jej pokonanie.  Tak jak szmaciani bohaterowie są tworami powstałymi z połączenia wielu różnych powszechnie dostępnych materiałów, w które tchnięta został ludzka dusza, tak i film jest zlepkiem wielu doskonale znanych pomysłów, które w magiczny niemal sposób przekształciły się w całkowicie wyjątkową historię. ""9"" jest tym wszystkim, czym powinna być współczesna opowieść SF. Film Ackera ma szansę zachwycić i tych, których rozczarował chociażby ""Terminator: Ocalenie"" (ta sama w gruncie rzeczy fabuła tu jednak nabrała wizualnego rozmachu i narracyjnej konsekwencji, przy której obraz McG zdaje się jedynie niedokończonym szkicem), i tych, którzy kochają animacje Tima Burtona. Acker jest idealnym antidotum na sterylne produkcje Disneya, Pixara, Sony i DreamWorks, ponieważ udowadnia, że film animowany jest bardziej różnorodny, niż się większości widzom wydaje. ""9"" przywodzi też na myśl literacki nurt new weird tak, że prawie chciałbym, aby Acker wziął się za zaadaptowanie ""Dworca Perdido""... Prawie.  W całych tych zachwytach nad ""9"" umknąć może jedna drobna wada. Otóż sama fabuła jest mocno uproszczona, podobnie jak i ekspozycja bohaterów. Przy tak twórczej wyobraźni wydaje się, że z powodzeniem film mógł być o pół godziny dłuższy, a całość nieco bardziej skomplikowana z wyraźniej zaznaczonymi zwrotami akcji. Są to jednak drobne wady w tej pięknej opowieści, którą spokojnie mogę polecić każdemu fanowi opowieści postapokaliptycznych. "
Zaróbmy jeszcze więcej (2008),4,"Gdyby jakimś cudem wstali z martwych twórcy podwalin kapitalistycznej gospodarki, prawdopodobnie zaraz padliby trupem. W rozpasanym monstrum kapitalizmu nie rozpoznaliby bowiem idei wolności i swobody. Ze wspaniałej utopii pozostały już tylko hasła, podczas gdy rzeczywistość jest mroczna i brutalna, o czym przekona się każdy, kto wybierze się do kina na dokument ""Zaróbmy jeszcze więcej"".  Aby unaocznić widzom, jak źle się dzieje na świecie rządzonym przez wolnorynkową gospodarkę, Erwin Wagenhofer przemierza dosłownie całą kulę ziemską. W Azji demaskuje moralnie dwuznaczną politykę funduszy inwestycyjnych, w Europie pokazuje absurdy bańki na rynku developerskim i politykę prania pieniędzy w rajach podatkowych, w Afryce opisuje neokolonialny wyzysk ekonomiczny, a w Stanach ujawnia rządowy terroryzm finansowy. Wszystko to ma pokazać, jak wielką szkodę dla całego świata niesie ze sobą neoliberalizm w ekonomii zainteresowany jedynie krótkoterminowymi zyskami bez patrzenia na długoterminowe skutki uboczne.  I choć ""Zaróbmy jeszcze więcej"" porusza ważne tematy, obawiam się, że jego przesłanie zostanie zignorowane. Ci, którzy je już znają, z filmu Wagenhofera nie dowiedzą się bowiem nic nowego. Ci, którzy je odrzucają, wynajdą tysiąc argumentów, którymi spróbują zmiażdżyć dowody przedstawione przez reżysera. Ten zresztą ułatwia im sprawę, gdyż jego film jest mocno skrzywiony ideologicznie. W swojej krytyce jest dość bezrefleksyjny i jednokierunkowy. Nie jest to wadą filmu, ale tylko wtedy, kiedy posłużyć ma jako 'zimny prysznic'. W takim przypadku im skrajniejszy, bardziej demagogiczny film, tym lepiej. Jednak ""Zaróbmy jeszcze więcej"" nie przysłuży się prowadzeniu komunikacji, gdyż już z samej swojej natury odrzuca możliwość kompromisu.  Kino dokumentalne w ostatnich latach uczyniło sobie z globalnej gospodarki ulubiony temat. I nic w tym dziwnego, kiedy sami biznesmeni podkładają się kolejnymi spektakularnymi decyzjami wzbogacającymi ich prywatne kieszenie, jednocześnie przyczyniając się do kryzysu finansowego. ""Zaróbmy jeszcze więcej"" idealnie się w ten trend wpisuje. Wagenhofer jednak rezygnuje z lekkiej i atrakcyjnej dla widza formy, jaką pamiętać możemy z ""Korporacji"", ""Yes Men"" czy też dokumentów Michaela Moore'a. Austriak woli po prostu fakty, którymi raczy widzów do woli. W rezultacie otrzymujemy dokument dość suchy, lecz zawierający wiele informacji – interesujących szczególnie dla tych, którzy nie mają zbyt szerokiej wiedzy w temacie, a chcieliby to zmienić."
Czerwony baron (2008),5,"Nie ma chyba nic gorszego, niż świadomość, że marzenia, które uważa się za nieskalane, są w rzeczywistości narzędziem straszliwego zła i krzywdy wyrządzanej tysiącom, jeśli nie milionom ludzi. Z tą świadomością żyć musiał Manfred von Richthofen, zwany Czerwony Baronem – legenda I Wojny Światowej.  W filmie Nikolaia Müllerschöna Manfred ukazany jest jako osoba, która już w dzieciństwie zafascynowana była latającymi maszynami. Ten całkowicie wyssany z palca początek lotniczej pasji Czerwonego Barona dobrze jednak osadza całą opowieść, podkreślając całkowitą niewinność jego marzeń. Potwierdzają to kolejne sceny, rozgrywające się na zachodnim froncie w 1916 roku. Manfred jest tu 23-letnim pilotem całkowicie zakochanym w lataniu i równie bezgranicznie narwanym. Służy w niemieckiej armii, bierze udział w powietrznych walkach, ale jednocześnie zupełnie ignoruje wojenne realia. To, co robi, uważa za sport, a sport był wtedy domeną dżentelmenów. Dlatego też nie widzi nic złego w tym, że tego samego dnia leci na pogrzeb zestrzelonego angielskiego oficera, a zaraz potem innych Anglików próbuje strącić z nieba.  Jego brawura rośnie z każdym kolejnym sukcesem. Naiwne zaślepienie pozostaje niezmienne. Dla coraz większej rzeszy niemieckich żołnierzy staje się symbolem germańskiej niezłomności i odwagi. Stopniowo jednak, za sprawą pięknej pielęgniarki, zacznie na wszystko patrzeć inaczej. To ona ukaże mu prawdziwy horror wojny: koszmar uciętych nóg, ból rozdartych ciał, bezwzględność śmierci w brudzie, krwi i własnych wnętrznościach. Wojna przestanie być  grą dżentelmenów, a stanie się irracjonalną rzezią – rzezią, którą on sygnuje swoją twarzą wyzierającą z plakatów i propagandowych artykułów zachęcających młodych ludzi do oddawania życia za Ojczyznę. Gdy to zrozumie, jego marzenia legną w gruzach. Czysta radość z latania przerodzi się w gorzką świadomość bólu, jaki niesie ze sobą każdy jego start. Czy z takim brzemieniem można żyć? Biografia Manfreda von Richthofena daje na to jasną odpowiedź.  Postać Czerwonego Barona to bardzo wdzięczny temat filmowy. Niestety w rękach Nikolaia Müllerschöna przekształcił w ledwie średniawą opowiastkę. ""Czerwony Baron"" cierpi na wadę większości filmów biograficznych: zamiast skoncentrować się na bohaterze, woli opowiadać o jego czynach. Stąd, zwłaszcza w pierwszej godzinie widowiska, mamy niekończącą się i bardzo pobieżnie potraktowaną wyliczankę kolejnych sukcesów Manfreda. Ponieważ było ich sporo, większość doczekała się ledwie króciutkiej wzmianki – jak choćby słynny pościg za Lanoe'em Hawkerem, z której w filmie pozostał jedynie roztrzaskany samolot. W drugiej połowie Müllerschön jakby się zreflektował i próbuje skupić się na Baronie. I znów nic dobrego z tego nie wynika. Cierpi bowiem na tym drugi plan, gdzie pojawiło się kilka ciekawych postaci (jak choćby brat Manfreda – Lothar). Wraz z odkryciem przez reżysera, że ma bohatera, cała reszta ginie (w większości – dosłownie).  Polskie wydanie DVD nie oferuje widzom nic ponad sam film. Zabrakło komentarza reżysera i scenografki, scen usuniętych, reportażu o produkcji i teledysku z piosenką promującą film. Również obraz został nieco przycięty na potrzeby telewizorów – zamiast 2,35:1 otrzymujemy jedynie 1,78:1."
Enen (2009),6,"Feliks Falk jest niczym Kasprowy Wierch – całkowicie obojętny na panujące mody i mijający czas. Po prostu robi to, co umie i stara się ze swojej pracy dobrze wywiązać. Kiedy rezultatem jest ""Enen"", to można jego postawie tylko przyklasnąć... nawet jeśli film robi wrażenie, jakby Falk nakręcił go 30 lat temu i po prostu wyciągnął zakurzone rolki z kąta na stryszku.  Akcja rozpoczyna się w lipcu 1997 roku w dochodzącym do siebie po pamiętnej powodzi Wrocławiu. Młody psychiatra podczas ewakuacji szpitala zwraca uwagę na jednego z pacjentów. Próbując się dowiedzieć czegoś więcej o nim, trafia w ślepy zaułek. Dokumentacja szpitalna jest mocno niekompletna. Nie wiadomo, kiedy pacjent został przyjęty, jak był leczony, kim był wcześniej. W miejskich archiwach nie ma o nim nawet wzmianki. Oficjalnie mężczyzna ten nie istnieje. Lekarz rozpoczyna prywatne śledztwo, które zagrozić może jego pracy, karierze naukowej, a nawet życiu rodzinnemu.  ""Enen"" z łatwością mogło paść ofiarą syndromu ADHD panującego we współczesnym kinie. Jednak Falk, podobnie jak i główny bohater, zainteresowany jest przeszłością, tym jak to 'drzewiej bywało'. I taki jest właśnie jego film. Sposób opowiadania historii, tempo, bohaterowie – to wszystko przypomina kino z końca lat 70. Reżysera bardziej interesuje proces docierania do prawdy, który prowadzi tylko do kolejnych pytań i jeszcze bardziej niepokojących rewelacji. Od działania istotniejsze są tu relacje wiążące bohaterów. Początkowo luźna sieć, stopniowo zaciska się i plącze, zadając kłam jasno określonym sądom, pokazując jak istotna jest w życiu człowieka nie tylko pamięć, ale i amnezja.  Najnowszy film Falka można spokojnie oglądać jako wciągającą opowieść detektywistyczną. Można jednak spróbować wgryźć się w temat głębiej i wtedy okaże się, że jest to obraz niezwykle aktualny. Wydawać może się to dość paradoksalne, jednak każdy psycholog powie wam, że nie można w pełni zrozumieć teraźniejszości bez poznania przeszłości. Falk zdaje się sugerować, że w stosunku Polaków do przeszłości pierwsze skrzypce grają amnezja i wyparcie. Nic w tym dziwnego, skoro prawda jest brudna i ubłocić może wiele osób. Jednak Falk daleki jest od stwierdzenia, że ukrywanie przeszłości wynika tylko i wyłącznie ze złej woli, wyrachowania i chęci zrobienia kariery. Nic nie jest białe albo czarne, a wypieranie faktów – choć patologiczne – nie jest tożsame ze 'złem'. A jednak - znów idąc śladem psychologii i psychiatrii – Falk stwierdza, że wyjawienie prawdy jest niezbędne w procesie leczenia. Niestety reżyser nie wierzy w możliwość samooczyszczenia. Proces ten musi zainicjować ważne wydarzenie zewnętrze ('atak żywiołu').  Opisując proces dochodzenia do prawdy, Falk pomija jeden, być może najistotniejszy, szczegół: co zrobić, kiedy prawda wyjdzie na jaw. Czy ukarać, potępić, a może przebaczyć? Kwestia ta, za sprawą dwuznacznego ostatniego ujęcia, zdaje się być pozostawiona decyzji widza. A jednak brak tego zdecydowania (mimo ulewy i ostatniego spojrzenia) wisi nad całą końcówką, przez co już od momentu  nieszczęsnej konfrontacji w strugach deszczu w filmie pojawiają się fałszywe nuty, niebezpiecznie chybocząc całą konstrukcją. Na szczęście Falk wzniósł na tyle solidną budowlę, że udało mu się ten kryzys przetrzymać. Duża w tym zasługa obsady aktorskiej i całej ekipy. Przede wszystkim Grzegorza Wolfa, którego milcząca obecność okazuje się bardziej interesująca niż gra Borysa Szyca. Choć osobiście nie wiem, kto miał trudniejszą rolę: Wolf, który nawet nie musiał zbyt wiele spastykować, czy też Szyc dźwigający na głowie ciężar czegoś, co tylko przez grzeczność mogę nazwać fryzurą.  W zalewie wtórności i małpowania miernych wzorów, ""Enen"" Falka mimo całego 'stylu retro' jest miłym zaskoczeniem i powiewem świeżości."
Brzydka prawda (2009),6,"Mężczyźni są prostymi urządzeniami hydraulicznymi uruchamianymi na widok skąpych kiecek wypełnionych jędrnymi kobiecymi ciałami. Z kolei kobiety mają warstwy, pod którymi skrywają swoje fasolki. Oto mądrości, jakimi raczy widzów telewizji śniadaniowej bohater ""Brzydkiej prawdy"" Mike Chadway (Gerard Butler). I nawet jeśli to nie do końca prawda, powyższy opis obrazuje, z jaki rodzajem kina mamy w przypadku ""Brzydkiej prawdy"" do czynienia. To standardowa komedia romantyczna bazująca na najprostszych stereotypach na temat płci. Na szczęście dla widzów została spreparowana dość sprawnie, a główna para dobrze ze sobą współpracuje, zatem całość ogląda się bez większego bólu, a miejscami z nieskrywanym entuzjazmem. Od letniego kina nie można wymagać więcej.  Wspomniany Mike to nowy nabytek pewnej lokalnej stacji z Sacramento, która musi podnieść wyniki oglądalności porannego segmentu (bardziej spaść już zresztą chyba nie mogą). Mike ma niewyparzoną gębę i wali prosto z mostu szowinistycznymi ""mądrościami"", które na pierwszy, a nawet drugi rzut oka wydają się prawdziwe. A to przyciąga uwagę. Owego ewangelisty ""brzydkiej prawdy"" o kobietach i mężczyznach nie chce jednak widzieć ambitna i pedantyczna Abby (Katherine Heigl), producentka programu. Niestety nie ma wyboru, jeśli chce zachować pracę. A kiedy na horyzoncie pojawi się przystojny lekarz, to właśnie Mike nauczy ją, jak usidlić potencjalnego męża. Oczywiście, jak na komedię romantyczną przystało, po drodze między parą zacznie rodzić się uczucie, które z niechęcią nie ma nic wspólnego...  ""Brzydka prawda"" nie grzeszy oryginalnością. Film przypomina produkt ekologiczny powstały z recyclingu odpadów. Baczny obserwator odnajdzie tu nawiązania do takich obrazów jak ""Cyrano de Bergerac"" (a raczej ""Roxanne""), ""Legalna blondynka"" czy ""Kiedy Harry poznał Sally"". Wbrew temu, co można byłoby sądzić, nie jest to jednak wada. Robert Luketic jest bowiem na tyle doświadczonym filmowym rzemieślnikiem, że potrafił z tych wtórnych elementów stworzyć całkiem świeżą komedyjkę, z kilkoma naprawdę do łez zabawnymi scenami (jak choćby ta z wibrującymi majtkami). Reżyser miał też szczęście, że Butler i Heigl tak dobrze do siebie pasowali, co uwiarygodniło całą historię. Dużym plusem jest też plejada postaci drugoplanowych, z których kilka wartych jest szczególnej uwagi. Przede wszystkim wspomnieć muszę o Bree Turner, która w zaledwie kilku scenach potrafiła uczynić z Joy, asystentki Abby, jedną z najciekawszych i najzabawniejszych postaci filmu. Aż szkoda mi się zrobiło, że nie było jej na ekranie więcej. W tylko jednej scenie pojawia się Kevin Connolly. Nie ma on zbyt wiele do powiedzenia, a mimo to jest bohaterem jednej ze śmieszniejszych sekwencji. Te i inne drobne przyjemności sprawiają, że koniec końców ""Brzydka prawda"" okazuje się miłym kinowym przeżyciem.  "
Gigante (2009),5,"Adrián Biniez prezentuje nam wynik niezwykłego eksperymentu. Tworząc ""Gigante"" zadał pytanie, czy jest możliwe połączenie minimalistycznego kina artystycznego z czystym kinem gatunkowym – w tym przypadku z komedią romantyczną. Odpowiedź brzmi: można, tylko po co. Końcowy rezultat jest typowym kompromisem, a ten jak wiadomo nikogo w pełni nie zadowoli.  Bohaterem filmu jest słusznej postury ochroniarz w supermarkecie. Jego jedynym obowiązkiem jest gapienie się w monitor. Ponieważ zaś pracuje głównie na nocnej zmianie, kiedy to w sklepie nic się nie dzieje, możecie sobie łatwo wyobrazić jak ekscytujące jest to zajęcie. Chociaż nie, wcale nie musicie sobie tego wyobrażać, gdyż Biniez z bolesną dokładnością wam to zobrazuje. Na ekranie kinowym przez długie minuty nic się nie dzieje, a nasz dzielny ochroniarz drzemie sobie, rozwiązuje krzyżówki i świruje. Pewnego dnia to się jednak zmienia. Uwagę bohatera przykuwa nowa, atrakcyjna lecz niezdarna sprzątaczka. Już wkrótce przestanie mu wystarczać podglądanie jej w pracy i zacznie ją śledzić również w nadgodzinach. Jego obsesja okaże się brzemienna w skutki.   Biniez nie spieszy się opowiadając swoją historię. Chyba nawet przez chwilę nie poczuł pokusy, by podkręcić akcję, dodać trochę więcej dialogów. Jak to w latynoskim kinie minimalistycznym bywa, na ekranie królują długie statyczne ujęcia i cisza. I gdyby Biniez pozostał wierny do końca konwencji, nie mrugnąłbym nawet okiem. On jednak robi woltę i niczym uparty osioł zapiera się nogami, chcąc pójść swoją własną drogą. Niestety jego droga wiedzie wprost do telenoweli i nagle okazuje się, że bohaterowie ""Gigante"" są nikim więcej, jak opóźnionymi w rozwoju kuzynami wypacykowanych latawic i wymuskanych żigolaków królujących na ekranach telewizorów. Jeśli jest się na to przygotowanym mentalnie, to można nawet docenić próbę Binieza przełamania ograniczeń formalnych minimalistycznego kina. Jednak fani czystości gatunkowej, którym przypadły do gustu obrazy w stylu ""Cień"" czy ""Liverpool"" przywitają film raczej z całkowitym brakiem zrozumienia.  ""Gigante"" ma jednak jeden bardzo duży (i to dosłownie!) plus. Jest nim odtwórca głównej roli Horacio Camandule. Gra po raz drugi w filmie Binieza i wyraźnie czuje się, że obaj panowie doskonale się rozumieją. Papierowa i w gruncie rzeczy mało wyrazista rola w interpretacji Horacio nabrała życia, stając się intrygującą i lekko niepokojącą. Camandule nie jest zdecydowanie typem amanta, a jednak bardzo łatwo przyszło mi uwierzyć w rodzącą się na ekranie miłość, a to zawsze sobie cenię.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Oszukać przeznaczenie 4 (2009),7,"W filmie Davida R. Ellisa wyrażenie ""pełnokrwiste postacie"" nabiera zupełnie nowego znaczenia. Reżysera w ogóle nie interesuje, kim są, ani czym się zajmują jego bohaterowie. Gdyby nagle się okazało, że jeden z nich jest wybitnym pisarzem albo zakamuflowanym kosmitą z odległej galaktyki, Ellis skwitowałby to pewnie krótkim ""Aha"", a potem zapytał, jak wiele flaków i posoki da się wydobyć z jego ciała. W efekcie na ekranie nie oglądamy ludzi, lecz kukiełki, które w odpowiednim momencie zamieniają się w nieapetyczną mięsną masę. Niby jest to gwałt na estetyce i dobrym smaku, ale całość ogląda się naprawdę świetnie.  ""Oszukać przeznaczenie 4"" pokazuje dobitnie, że seria od początku powinna powstawać w technologii 3D.  Ileż frajdy może sprawić człowiekowi widok gałki ocznej wylatującej ekspresowo z głowy gorącej mamusi czy też koła samochodu miażdżącego korpus krzykliwej baby? Te i inne atrakcje zostały polane przez twórców gęstym sosem czarnego humoru. Powiedzmy sobie szczerze: trudno byłoby chyba znaleźć widza skłonnego uwierzyć znowu w bzdurną fabułę o nastolatku mającym godne Kieślowskiego metafizyczne przeczucie zbliżającej się tragedii. Tym razem punktem wyjścia są wyścigi samochodowe, w trakcie których dochodzi do katastrofy. Cudownie ocaleni nie powinni czuć się bezpieczni – gdy chodzi o rachunek trupów, śmierć bywa bardzo skrupulatna.  Sceny kolejnych ""przypadkowych"" egzekucji nie trzymają, niestety, równego poziomu. W najlepszej w całym zestawie sekwencji w salonie piękności twórcy po mistrzowsku stopniują napięcie, puszczając w ruch krwawe domino. Z kolei akcja w szpitalu przypomina balon, z którego ktoś spuścił powietrze, zanim żartowniś dotarł na miejsce ze szpilką. Dziury w widowisku zawsze można zakleić autoironią i dlatego w ""Oszukać przeznaczenie"", oprócz fragmentów niezamierzenie komicznych, zdarzają się również świadome mrugnięcia okiem - finał filmu rozgrywa się na przykład w multipleksie w trakcie seansu trójwymiarowego horroru.  Na dobrą sprawę dziełka Ellisa nie powinno się traktować jako pełnowartościowego wytworu kinematograficznego. Struktura fabularna przypomina pornosy (""momenty"" poprzetykane są scenami głupkowatych dialogów), w których chodzi przecież o to, by zrobić widzowi dobrze bez bawienia się w budowanie dramaturgii i wiarygodnych portretów psychologicznych. Skoro jednak publika śmieje się i podskakuje na przemian, oznacza to, że rozrywkowy mechanizm działa bez zarzutu. Trzeba nie mieć serca, żeby czepiać się tego szkarłatnego wibratora z trupią czaszką... "
Janosik. Prawdziwa historia (2009),6,"W filmie Holland i Adamik legendarny zbójnik z Tatr staje się trupem na długo przed swoją śmiercią w 1713 roku. Janosika poznajemy jako uczestnika dogorywającego powstania Rakoczego, które miało m.in. zagwarantować chłopstwu zwolnienie z płacenia pańszczyzny. Dwudziestoparoletni wówczas bohater nie łudzi się już, że będzie żył w lepszym świecie. Pojmany przez oddziały wroga zostaje wcielony do wojsk cesarskich i wysłany do twierdzy w Bytczy. Tutaj spotyka słynnego przestępcę Tomasza Uhorczyka, któremu pomaga w ucieczce.  Znajomość z hersztem góralskiej bandy będzie miała olbrzymi wpływ na dalsze losy Janosika. Chłopak przejmie  po przechodzącym na „emeryturę” Uhorczyku schedę,  biorąc do ręki ciupagę harnasia.  W przeciwieństwie do kultowego serialu Jerzego Passendorfera z lat 70., zbójowanie w ""Prawdziwej historii"" nie wydaje się zajęciem szczególnie pociągającym. Owszem, zapewnia ono całkiem niezłe dochody oraz popularność wśród (nieszczególnie pięknych) dziewczyn, ale wiąże się przede wszystkim z niepewnością, strachem i... nudą – w sezonie zimowym, z racji kiepskich warunków atmosferycznych, rabusie przerywają przestępczy proceder. Sprowadzeni do roli zwierząt, ukrywają się przed siłami porządkowymi. Już choćby z tego powodu widzowie mogą nie pokochać nowego Janosika, który nie dość, że nie przypomina rosłego jak dąb obrońcy uciśnionych w wykonaniu Marka Perepeczki, to jeszcze męczy się niemiłosiernie z powodu bycia harnasiem.  Nieznanemu polskiej publice Václavowi Jiráčkowi udaje się jednak stworzyć przejmującą kreację  przypominającą trochę postaci z antywesternów Sama Peckinpaha, a także Benjamina Buttona z oscarowego filmu Davida Finchera. Podobnie jak bohaterowie ""Pata Garretta i Billy'ego Kida""  Janosik grzęźnie pod ciężarem egzystencji, pozbawiony wiary i zapału do okradania groteskowych arystokratów i kupców. Po co został więc w ogóle zbójnikiem? W tym miejscu nasuwają się skojarzenia z ""Ciekawym przypadkiem…"", gdzie obdarty przedwcześnie ze złudzeń (wynik dzieciństwa spędzonego w domu starców) Button płynął z zamkniętymi oczyma krętą rzeką życia. Z kolei spalona przez wojnę osobowość Janosika zdaje się być kupą popiołu, którą halny uniósł ponad góry. Znajdujący się na dole obserwatorzy widzą jednak magiczny obraz dający początek nowej legendzie.  ""Zmęczony"" klimat w połączeniu z pięknymi, niezwykle sensualnymi scenami erotycznymi jest największą zaletą dzieła pań reżyserek. Jeśli idzie o wady, drażnić może rozczłonkowanie fabuły, jakby montażem zajął się jakiś pijany góral. Niektóre wątki rwą się, inne nie doczekują właściwego rozwiązania. Przyczyną tego rozedrgania jest najprawdopodobniej fakt, iż Holland i Adamik skleiły swój film z materiałów przeznaczonych na czteroodcinkowy miniserial, który za jakiś czas wyemituje TVP.    W dodatku, nie wiedzieć za bardzo czemu, mama z córką postanowiły wzbogacić ""Prawdziwą historię"" o kiczowate sceny mistyczne – Janosik ma w nich wizje spotkań z Matką Boską i Szatanem podszywającym się pod Jezusa. W postać Pana Piekieł wciela się na ekranie Adam Woronowicz, czyli ksiądz Popiełuszko z tegorocznego megahitu kinowego. Już sobie wyobrażam rechot publiki w trakcie rozmowy wrażliwego zbója z diabłem. Może inaczej się po prostu nie dało – skoro w filmie zabrakło Maryny z murgrabią, to o pomoc trzeba było poprosić Najświętszą Panienkę."
Pierwszy krzyk (2007),8,"Francuzi Gilles de Maistre i Marie-Claire Javoy zapraszają widzów do udziału w jednym z dwóch największych misteriów ludzkiej egzystencji – narodzinach nowego człowieka. To niezwykłe, a jednocześnie powszechne zjawisko jest w filmie ""Pierwszy krzyk"" podniesione do rangi mitycznego wydarzenia. Obserwując rytuały różnych kultur, na nowo odkrywamy 'święty zachwyt', jaki towarzyszył narodzinom u zarania cywilizacji.  Na ekranie pojawia się wiele kobiet, które różni wszystko: wychowanie, język, obyczaje, religia, kolor skóry. A jednak wszystkie je łączy życie na tej samej planecie, pod tym samym słońcem i księżycem, a przede wszystkim stan błogosławiony – ciąża. Patrząc w ten sposób na ""Pierwszy krzyk"", dokument jawi się niczym holistyczna, 'new-age'owa' przypowieść o uniwersalności ludzkiego losu. To pieśń pochwalna tolerancji i jedności w tym samym doświadczeniu bólu i radości obdarzania życiem.  Paradoksalnie jednak poprzez sprowadzenie życia wszystkich kobiet do wspólnego mianownika, ""Pierwszy krzyk"" wyraźnie podkreśla cywilizacyjne różnice. To, co dla jednych jest fanaberią, dla innych jest życiową koniecznością. Oto oglądamy Kanadyjkę, która postanawia rodzić siłami natury bez udziału lekarzy, poza szpitalem położniczym. Może sobie na to pozwolić. Jej decyzja wynika z jej widzimisię, ale w pogotowiu ma telefon i możliwość szybkiego zamówienia karetki. Na taki luksus nie mogą sobie pozwolić bohaterki z Indii czy Maghrebu. One rodzą bez obecności lekarza, bo nie mają innego wyboru. Nie mają też szans na pomoc w przypadku komplikacji. Inny przykład. Kobiety w Japonii ćwiczą się przed porodem, 'sprzątając' dom. Napisałem 'sprzątając' w cudzysłowie, ponieważ ich czynność nie ma nic wspólnego ze słownikową definicją tego słowa. Imitują czynności gospodarcze, bo taka jest filozofia szkoły rodzenia. Tymczasem Indianka z pewnego plemienia południowoamerykańskiego pracuje naprawdę, niemal do ostatniej chwili. Tak oto ""Pierwszy krzyk"" staje się fascynującym przeglądem 'dziwactw' i różnorodności współczesnego świata.  W sumie jednak ""Pierwszy krzyk"" okazuje się filmem z niezwykle pozytywnym przesłaniem. Macierzyństwo jest tu czymś cudownym i w zasadzie tylko dwie spośród licznych historii nie kończą się happy-endem. Dokument z całą pewnością pobudzi niejeden zegar biologiczny i może stać się impulsem do decyzji o sprawieniu sobie potomka. Z tego też względu nie jest wskazany dla osób bezpłodnych – a pragnących dziecka – gdyż niestety może rozdrapać niegojące się rany. W świecie zagrożonym przeludnieniem można też się zastanawiać, czy przypadkiem twórcy nie postępują nieodpowiedzialnie, celebrując tak narodziny. Z drugiej strony należy pamiętać, że twórcy są mieszkańcami Zachodu, a współczynnik narodzin u przedstawicieli białej rasy, choćby w Europie, drastycznie spadł w ostatnich dekadach. Można zatem uznać, że film jest obrazem propagandowym, a za holistyczną i chwalebną wymową kryją się bardziej perfidne, wręcz rasistowskie motywy...  Podejrzenia o propagandowy charakter dokumentu wspiera także sama konstrukcja filmu. Twórcy korzystają z prostej symboliki, którą powtarzają w kółko, raz za razem. Do tego dochodzi lekko transowa muzyka sprzyjająca indukowaniu idei. Całość ma trochę nachalny charakter łopatologicznego nadużycia. Niemniej jednak z estetycznego punktu widzenia jest to dzieło piękne, zachwycające w podobny sposób jak ponad ćwierć wieku temu ""Koyaanisqatsi""."
No-Do. Wezwani (2009),4,"Najnowszy hiszpański horror ""Wezwani"" to gratka dla tych, którzy lubują się w spiskowych teoriach dziejów. Elio Quiroga, łącząc dwa popularne wątki, stworzył historię, która, choć ciekawa, tak naprawdę zaostrza jedynie apetyt widzów na więcej.  Z jednej strony jest to tradycyjna opowieść o nawiedzonym domu. Oto rodzina wprowadza się do idealnego, zdawałoby się, domostwa, które co prawda obarczone jest przeszłością, ale nowym właścicielom to nie przeszkadza. Oczywiście, to się szybko zmieni, kiedy w domu zaczną dziać się coraz dziwniejsze rzeczy. Początkowo ich świadkiem jest tylko żona, co budzi w mężu obawy o jej stan psychiczny. Z drugiej strony mamy historię pewnego księdza i tajemnej organizacji wewnątrz Kościoła, zajmującej się ocenianiem zjawisk paranormalnych pod względem ich cudowności. Zjawiska te rejestrowane są na taśmie filmowej. Jedna ze szpul będzie kluczem do odkrycia zagadki nawiedzonego domu.  Tak naprawdę ""Wezwani"" to dość standardowy horror. Może bliżej jest mu do ""Sierocińca"" niż ""Klątwy"" bądź ""Udręczonych"", lecz fani gatunku doskonale wiedzą, czego mogą się spodziewać. Pełne spektrum „dziwnych” zdarzeń i wszechobecna atmosfera niepokoju i tajemnicy sprawiają, że film z całą pewnością zdobędzie rzeszę oddanych zwolenników. Jednak to, co w tym filmie jest naprawdę interesujące, to sama mitologia. Quiroga miał naprawdę świetny pomysł na wykorzystanie podziału na objawienia i cuda dobre i złe oraz stworzenie tajnej organizacji kościelnej, która zajmuje się ich badaniem. Mitologia ta jest w filmie ledwie zarysowana i aż prosi się o szersze rozbudowanie. Dlatego też ""Wezwani"" powinni doczekać się albo kinowej kontynuacji, albo – to byłoby jeszcze lepsze rozwiązanie – telewizyjnego serialu. To mogłaby być kościelna wersja ""Z archiwum X"". Zamiast agentów mielibyśmy księdza i zakonnicę na tropie zagadek paranormalnych, walczących jednocześnie z własną organizacją, w której spiskują i rywalizują między sobą różne stronnictwa. Każdy fan Muldera i Scully z całą pewnością skusiłby się na ten serial.  Jak widać, w ""Wezwanych"" tkwi całkiem spory potencjał fabularny. Paradoksalnie jednak to, co jest siłą filmu, jest też jego wadą. Osoby, którym spodoba się postać księdza oraz pomysł ukrytego archiwum filmowego, będą niestety po wyjściu z kina odczuwać duży niedosyt. Tak to już jest, że kiedy pojawiają się dobre pomysły, półtoragodzinny film to za mało, by go w pełni wykorzystać. Apetyt widzów czasem nie zna granic."
Wojna domowa (2008),7,"Stephan Elliott mocno przeżył rozczarowanie krytyki ""Okiem obserwatora"" i na kolejny film kazał nam czekać prawie 10 lat. Warto było. Elliott znów pokazał klasę, i to w sposób dość odważny, by nie powiedzieć brawurowy. Sięgnął bowiem po zapomnianą (przynajmniej dla kina) sztukę Noela Cowarda i stworzył film w stylu retro – aktualnie niezbyt modnym.  ""Wojna domowa"" to historia pewnej brytyjskiej rodziny – arystokratycznej i ze wspaniałym rodowodem, lecz obecnie żyjącej przebrzmiałą już chwałą i powoli uginającą się pod ciężarem długów. Problemami zdaje się przejmować jedynie pani domu – lady Whittaker. Jej zgorzkniały mąż ma wszystko w nosie, nie może bowiem zapomnieć okropieństw wojny. Jej córki polują na mężów, zaś syn baluje w europejskich metropoliach. W końcu postanawia jednak wrócić na łono rodziny. W  innych okolicznościach byłaby to wiadomość radosna. Niestety młody panicz nie jest sam. Towarzyszyć mu będzie piękna i niezależna żona, która jest – o zgrozo! – Amerykanką. Lady Whittaker ma spore problemy z przełknięciem tej gorzkiej wiadomości. Po przyjeździe pary rozpoczyna się wojna pozycyjna, w której jedynym sojusznikiem młodej żony nie jest jej  mąż, lecz teść.  Sztuka Cowarda to mistrzowski popis inteligentnych i ciętych ripost. Ostre, złośliwe i przezabawne dialogi skrzą się i mienią niczym cekiny na stroju tancerki samby podczas karnawału w Rio. Elliott znakomicie wykorzystał tekst, tworząc przezabawną komedię o konfrontacji kultur, sprzecznych postaw i wartości. Strzałem w dziesiątkę było obsadzenie w roli głowy rodu Colina Firtha. Wykazując się cudowną angielską flegmą, popisując wspaniałym brytyjskim akcentem, wypowiada swoje dialogi z perfekcyjnym wyczuciem ironii, złośliwości i skrywanej inteligencji. Bezbłędnie wtóruje mu też Kristin Scott Thomas, która ostatnio zdaje się być w szczytowej formie i niezależnie w czym gra, zawsze wypada świetnie. Pozytywnym zaskoczeniem jest dwójka młodszych aktorów: Ben Barnes i Jessica Biel. Teoretycznie byli słabymi ogniwami, aktorami niewypróbowanym w filmie bazującym w dużej mierze na dialogach. Oboje jednak wybronili się i udowodnili, że w rękach odpowiedniego reżysera są w stanie zabłysnąć.  Niestety, aby w pełni cieszyć się ""Wojną domową"", trzeba dobrze znać język angielski. Polskie tłumaczenie jest poprawne, ale to w przypadku sztuki Cowarda zdecydowanie nie wystarcza. Geniusz jego dialogów ginie gdzieś w przekładzie. Niektóre dowcipy stają się niezrozumiałe lub w najlepszym razie mało czytelne, są też takie, które w polskim tłumaczeniu w ogóle się nie pojawiają. Elliott nie boi się również korzystać z tzw. 'inside jokes' – dowcipów, które czytelne będą jedynie dla osób znających się trochę na kinie. Przykładem może być scena, w której lady Whittaker zakazuje rozmawiania po francusku. Jest ona znacznie bardziej zabawna, jeśli widz wie, że Thomas zna francuski doskonale i ostatnio w kinie znad Sekwany odnosiła  spore sukcesy.  ""Wojna domowa"" nie jest może przebojem na miarę ""Priscilli, królowej pustyni"", miejscami sprawia wrażenie, jakby był to szampan, z którego uleciały bąbelki, a jednak wciąż jest na tyle atrakcyjny, by bawić widownię spragnioną brytyjskiego humoru. Film z całą pewnością spodoba się tym, którzy płakali ze śmiechu na ""Czarnej Żmii"" czy ""Pan wzywał, milordzie?""."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
13 dzielnica - Ultimatum (2009),2,"""13 dzielnica – Ultimatum"" przypomina ofiarę gwałciciela-nożownika zrzuconą z dwunastego piętra, a następnie rozjechaną przez cysternę. Z krwawej plamy na betonie trudno wyłowić chociażby szczątki fabuły, zaś wszelkie próby reanimacji kończą się niekontrolowanymi drgawkami denata. Koniec końców, napędzane pojemnikami substancji radioaktywnych zombie zatacza się ruchem praskiego dżentelmena po paru głębszych, by w finale wpaść do studzienki kanalizacyjnej. Pozostaje mieć tylko nadzieję, że pomysłodawca i producent serii Luc Besson nie zdecyduje się nigdy na akcję ratunkową.  ""Ultimatum"" to kontynuacja filmu z 2004 roku, w którym szlachetny policjant infiltrował paryskie getto z niedalekiej przyszłości w celu odnalezienia skradzionej bomby atomowej. ""Jedynka"" kończyła się optymistycznie – rząd obiecał wówczas zmodernizować tytułową dzielnicę, budując w niej szkoły i szpitale. Minęły jednak trzy lata, zmieniły się władze, a wraz z nimi koncepcja zagospodarowania getta. Zamiast zapewnić żyjącym na granicy prawa imigrantom możliwość godziwej egzystencji, lepiej zburzyć obskurne budynki za pomocą rakiet, a na ich miejscu postawić piękne i lśniące apartamentowce. Prezydent, co prawda, się sprzeciwia, ale gdyby dostarczyło mu się dowód na to, że w dzielnicy mieszkają mordercy stróżów prawa, sprawy przybrałyby całkiem inny obrót.  Powyższy opis udało mi się sklecić po długiej i dogłębnej analizie filmu. To, co widać na ekranie, prezentuje się mniej więcej następująco: bum, bum, kop z półobrotu, skok z balkonu, bum, bum, seria z automatu, jeszcze trochę bum. Żeby nie było, że mam jakieś uprzedzenia w stosunku do bum – wręcz przeciwnie, jako miłośnik prostych rozrywek czerpię głęboką satysfakcję z oglądania pirotechnicznych fantazji na ekranie. Po dodaniu do nich przesłania rodem z kina moralnego niepokoju czuję się w trakcie seansu niemal wzruszony. Kiedy jednak reżyser przez pół godziny serwuje zestaw niepołączonych ze sobą choćby najcieńszym węzłem scen, zaczynam się zastanawiać, z czym mam do czynienia: głupkowatym żartem neandertalczyka, brutalnym wideoklipem, a może wyrobem kinopodobnym przeznaczonym do rozmiękczania mózgów otyłych nastolatków?  Jakby tego było mało, dwaj główni bohaterowie to minoderyjne lalusie prężące z przejęciem mięśnie. Żaden nie potrafi grać, zaś  ""widowiskowe"" i ""brutalne"" sceny walk z ich udziałem nadają się bardziej do ""Miłości na wybiegu"", niż pełnokrwistej sensacji.  Jak dla mnie, mogliby wreszcie zburzyć tę dzielnicę, a ruiny zalać hektolitrami cementu.     "
Fighter: kochaj i walcz (2007),7,"Dla mężczyzny nie ma chyba nic gorszego niż zostać pobitym przez kobietę. Jeśli dodamy do tego, że niewiasta jest urodziwą nastolatką pochodzącą z konserwatywnej tureckiej rodziny, upadek i hańba są równie głębokie co Rów Kurylsko-Kamczacki. Nic więc dziwnego, że faceci z filmu Natashy Arthy mają problemy z Aichą (Semra Turan), która zamiast ślęczeć nad książkami, woli trenować kung fu. Dziewczyna z chęcią rozdałaby parę siarczystych kopniaków uwierającemu patriarchatowi, ale tuż za rogiem czai się obawa, że może nie należy tak łatwo odrzucać pewnych wartości. Z niepewności bierze się agresja, którą Aicha wyładowuje na swoich szkolnych koleżankach z sali treningowej. Nauczycielka proponuje jej, aby zapisała się do profesjonalnego klubu i tam ćwiczyła dalej sztuki walki. Podobnych fanaberii nie zaakceptuje jednak ojciec – Aicha powinna skończyć medycynę jak jej brat, a potem urodzić szóstkę dzieci.  ""Fighter"" to dowód na to, że da się zrobić film, który zadowoli jednocześnie krytyków i widzów. Duński obraz można pokazywać śmiało na festiwalach, gdzie wyrobieni znawcy będą się zachwycać ciekawym portretem społeczności imigrantów. Widownia multipleksów kupi młodzieżowy dramat ze względu na widowiskowe sceny pojedynków kung fu. Kto wie, czy nie zbyt widowiskowe. Bijatyki przypominają raczej science-fictionową łupaninę rodem z ""Matriksa"", niż surowy, zalatujący Dogmą styl sekwencji rozgrywających się w domu Aichy.  Tak czy siak, Arthy jest uczciwą reżyserką. Nie próbuje się wywyższać i pouczać, jak robi to wielu moralizatorów współczesnego kina dla młodzieży. Czterdzieści lat na karku nie upoważnia jej do udzielania dobrych porad – pozwala swojej bohaterce popełniać błędy, a potem wyciągać z nich wnioski. Nawet fabularne naiwności brzmią tutaj prawdziwie, bo wyrażają moralne zagubienie Aichy: iść za głosem serca czy podszeptami bliskich zatopionych w magmie tradycji?  Co znajdziemy w wydaniu DVD? Oprócz zwiastunów filmów dystrybuowanych przez Vision, można też zapoznać się z sylwetkami twórców. Do wyboru czekają lektor bądź napisy. Obraz zakodowano w formacie 16:9, zaś dźwięk w Dolby Digital 5.1."
Bękarty wojny (2009),10,"W jednej ze scen ""Bękartów wojny"" porucznik Aldo Reine dzierga na czole  esesmana swastykę mającą być jego znakiem rozpoznawczym po wojnie, gdy zdejmie już nazistowski mundur. Po wszystkim stwierdza: Wyszło mi arcydzieło. Jeśli przyjmiemy, że grany przez Brada Pitta bohater jest alter ego Quentina Tarantino, wyjdzie nam, iż pochodzący z Tennesee reżyser to pewny siebie gnojek. Cóż poradzić, jego nowe dzieło ma moc kija bejsbolowego, którym żydowski komandos pozbawia życia kolejnych Niemców.  Pokazywany w Cannes film spotkał się z mieszanymi odczuciami polskiej krytyki. Pojawiały się zarzuty, że ""Bękarty"" są, owszem, całkiem zgrabną rozrywką, ale gdzie im tam do poważnych obrazów starych europejskich mistrzów. Zabrakło wartości, przesłania i głębi... Informacja dla zainteresowanych: spotkanie stetryczałych znawców odbywa się w pokoju obok, gdzie można powspominać pierwszy seans Bergmana. Ci, którzy słowo ""Kino"" piszą wyłącznie wielką literą, nie mają czego szukać w pokręconym świecie Tarantino. To, co jedni uznaliby za popkulturowy śmieć, twórca ""Pulp Fiction"" przerabia na sztukę. W dodatku robi to z czułością (choć bez wielkiego szacunku), której mógłby mu pozazdrościć niejeden zblazowany filmoznawca.  Bo Tarantino chce się po prostu bawić. Dlatego w jego filmie groteskowy Adolf Hitler opuszcza na chwilę salę kinową, w której odbywa się seans propagandowej produkcji ""Duma narodu"", aby zapytać jednego z żołnierzy, czy ma gumę do żucia. Wojna? Pogrom Żydów? Okupowana  Francja? Będzie z tego zarąbista opowieść o kolesiach skalpujących wrednych nazistów! Realia historyczne interesują reżysera tylko i wyłącznie wtedy, jeśli może z nich wykroić kawałek pasujący do popkulturowej układanki. Gdy na ekranie pojawia się  Joseph Goebbels, Tarantino dorysowuje strzałkę i dodaje do niej podpis: druga najważniejsza szycha w III Rzeszy. A potem niespodziewanie urządza krwawą jatkę.  Niespiesznie tocząca się opowieść została podzielona na rozdziały, tak jak to miało miejsce chociażby w ""Kill Bill"". Reżyser zrezygnował jednak z niespodziewanych przeskoków chronologicznych, pozwalając sobie co najwyżej na krótkie retrospekcje ilustrujące wcześniejsze losy bohaterów. W nowym filmie nie mogło zabraknąć długich błyskotliwych dialogów, w których reżyser stapia ze sobą banał z absurdem. Przeciągane rozmowy na temat natury Żydów albo słynnych europejskich reżyserów puentowane są zazwyczaj nagłym, niekontrolowanym wybuchem przemocy. Ten, kto przed momentem zdawał się trzymać w garści wszystkie asy, może skończyć z kulką między oczami. To przecież kino, nic nie jest niemożliwe!  Prawdziwym objawieniem ""Bękartów wojny"" jest  Christoph Waltz wcielający się w postać  pułkownika SS Hansa Landy. Postać diabelnie inteligentnego hitlerowca, który podczas niezobowiązującej konwersacji potrafi przyszpilić każdego adwersarza, jest esencją wszystkiego, co najlepsze w twórczości autora ""Wściekłych psów"". Śmiech przechodzący płynnie w grozę, by po chwili znów stać się niebezpiecznym żartem, działa jak narkotyk. Wkrótce przyjdziecie po kolejną działkę."
"Wróg publiczny numer jeden, część 1 (2008)",6,"Jacques Mesrine należy do czołówki najsłynniejszych przestępców Francji. W latach 70. nie miał sobie równych, przynajmniej jeśli chodzi o medialną ekspozycję. Przez jednych nazywany Robin Hoodem XX wieku, przez innych (głównie władze) określany był jako brutalny socjopata. Mesrine nie bał się ryzykownych i spektakularnych akcji, czym zmusił władze do równie bezwzględnej akcji odwetowej. Właśnie od tej słynnej sceny z 2 listopada 1979 roku rozpoczyna się film ""Wróg publiczny numer jeden, część I"". Jednak jej kulminację poznamy dopiero w ""Części II"", gdyż jedynka – nosząca francuski tytuł ""Instynkt śmierci"" – opowiada o pierwszych krokach Mesrine'a w przestępczym świecie i jego powolnej wędrówce na sam szczyt sławy.  Jean-François Richet, reżyser ""Wroga publicznego..."", rozpoczyna biografię przestępcy pod koniec lat 50., kiedy to Mesrine służył krótko w armii francuskiej, walcząc w Algierii z tamtejszymi nacjonalistami. To oczywiście ustawia całą historię. Richet sugeruje widzowi, że Mesrine dzieli los wielu wojennych weteranów, którzy wystawieni na brutalność i bezwzględność realiów pola bitwy, po powrocie do cywila najłatwiej odnajdują się w przestępczym półświatku. W przypadku Mesrine'a nie jest to do końca prawda, ale Richet – jak każdy twórca – ma prawo do opowiadania historii tak, jak chce. Reżyser w zasadzie trzyma się faktów, po prostu interpretuje je po swojemu.  Czego zatem dowiemy się z filmu o karierze Mesrine'a? Głównie tego, że w latach 60. zajmował się rabunkami, z przerwą na odsiadkę w więzieniu, walką z lokalnym alfonsem oraz romansowaniem z gorącokrwistą Hiszpanką, która urodzi mu kilka uroczych dzieciaków. Z czasem staje się coraz bardziej brawurowy w swoich akcjach, co o mały włos nie kończy się śmiercią jego dziecka. W końcu musi umykać do Kanady, gdzie trafi na pierwsze strony gazet po nieudanej próbie porwania milionera i wymuszenia olbrzymiego okupu. Uwięziony, dokona spektakularnej ucieczki i znów trafi na pierwsze strony gazet, kiedy zaatakuje więzienie podczas nieudanej próby oswobodzenia towarzyszy. Film kończy się na roku 1972, kiedy to Mesrine powraca do Francji.  ""Wróg publiczny numer jeden, część I"" to solidne kino sensacyjne nakręcone według starej, sprawdzonej receptury. Tych, którzy w pamięci mają ""Żołnierzy mafii"" – nieznośny gniot, nudny i nabzdyczony – pragnę uspokoić, Richet nie popełnia błędów, od których roiło się w wątpliwym dziele Frédérica Schoendoerffera. Choć trudno nazwać ""Wroga publicznego..."" obrazem odkrywczym, to z całą pewnością znajdzie swoich amatorów. Głównie wśród osób, które preferują gangsterskie fabuły zza Oceanu. Richet mocno się inspiruje klasyką gatunku, w wielu momentach próbując ją odtworzyć choćby przez montaż czy pracę kamery. Równać się z amerykańskimi arcydziełami nie może, ale te ambitne aspiracje sprawiają, że ""Wróg publiczny..."" zdecydowanie wybija się ponad francuską przeciętność.  Richet miał szczęście i udało mu się nie tylko przyciągnąć do projektu wiele znakomitości francuskiego kina, ale też wycisnąć z nich wszystko to, co najlepsze. Vincent Cassel całkiem słusznie został wyróżniony Cezarem. Jego rola nie jest może tak spektakularna jak kreacje Roberta De Niro, ale po obejrzeniu filmu trudno sobie wyobrazić innego Mesrine'a. Nicolas Silberg, który zagrał przestępcę w 1984 roku, nie może się z Casselem równać. Udanie prezentuje się też na ekranie Gérard Depardieu w krótkim acz bardzo treściwym epizodzie jako boss Guido. Uwagę przykuwa również Elena Anaya, piękna Hiszpanka, która od kilku już lat pojawia się w ciekawych produkcjach. Trudno nie wyczuć, że jest na krawędzi przełomu, ale wciąż jeszcze go nie dokonała. Rola we ""Wrogu publicznym..."" jest dobra, ale nie aż tak dobra.  O polskim wydaniu DVD nie ma się co szczególnie rozpisywać. Tytuł wydany został bez jakichkolwiek dodatków, podczas gdy francuska wersja zawiera półtoragodzinny dokument Philippe'a Roizèsa ""Mesrine, fragments d'un mythe"" oraz prawie godzinny film o realizacji części pierwszej dylogii Richeta."
Waleczny Celt (2005),4,"""Waleczny Celt"" Pearse'a Elliotta miał być kolejnym czarującym filmem zachwycającym prostą historią, uroczymi plenerami irlandzkiej prowincji i bohaterami, których łatwo jest zrozumieć. I pewnie dlatego, że owe intencje są tak czytelne, trudno jest się do filmu przekonać. Raczej mało który widz chce czuć się zmanipulowany. Zamiast mówić komuś, że film jest magiczny, lepiej po prostu taki film zrobić.  Pewnym usprawiedliwieniem dla Elliotta jest fakt, iż ""Waleczny Celt"" to jego reżyserski debiut. Film wygląda jak dzieło kucharza-żółtodzioba, który boi się choćby na krok odstąpić od książkowego przepisu i z precyzją szwajcarskiego zegarmistrza odmierza kolejne składniki. Mamy zatem ciapowatego, nieco nierozgarniętego chłopca, który jednak szczerze kocha zwierzęta i ratuje jednego z psów wyścigowych przed przedwczesną śmiercią. Pies odpłaca za przyjaźń szczerym oddaniem i zaskakującymi wynikami na torze wyścigowym. Chłopak wychowywany jest jedynie przez matkę. Ojciec zmarł przed laty i traktowany jest jak bohater, choć nie wszyscy ten pogląd podzielają. W miasteczku pojawia się dawny przyjaciel ojca, który poprzez syna spróbuje zbliżyć się na nowo do matki. Kiedyś znał ją dość... dogłębnie. Teraz też by chciał (a kto nie, skoro gra ją Gillian Anderson).  'Rozkoszna' historyjka w zamyśle ma być połączeniem komizmu z tragedią, jak to zwykle bywa w obyczajowo-społecznych produkcjach z Wysp. Scen humorystycznych miał zapewne dostarczać chłopak. Niestety widok wywracającego się Tyrone'a McKenny wywołuje na przemian to irytację, to znów litość. Postać Dobrego Joe jest tak obleśnie podejrzana, że od samego początku wiadomo, jak zakończy się jego umowa zrzeczenia się praw do jednego z psów na rzecz chłopaka. Robert Carlyle gra jak w dziesiątkach podobnych produkcji i, szczerze mówiąc, zupełnie mu się nie dziwię. Skoro nie było pola do stworzenia prawdziwej kreacji, to po co w ogóle się wysilać. Z całej obsady na pochwałę zasługuje wspomniana Anderson. Jako matka jest jedyną postacią, o której mogę powiedzieć, że jest osobą z krwi i kości. Szkoda, że zmarnowała się w tym przeciętnym ze wszech miar projekcie. Dobrze jednak, że mimo wszystko została dostrzeżona i nagrodzona.  Polskie wydanie DVD prezentuje się dość skromnie. Poza filmem nie ma na płycie nic, żadnych dodatków. Dlatego też film polecić mogę jedynie amatorom talentu Gillian Anderson."
Bez mojej zgody (2009),7,"Nick Cassavetes swój największy sukces odniósł  filmem ""Pamiętnik"", w którym splatały się historie miłości i umierania. Po nieco słabszym ""Alpha Dog"",  postanowił zatem znów skorzystać ze sprawdzonej formuły. I nie pomylił się. Powieść Jodi Picoult była strzałem w dziesiątkę. To idealny materiał na film dla Cassavetesa i reżyser okazji nie zmarnował, choć – trzeba to przyznać – zaryzykował i o mały włos poniósłby porażkę.  ""Bez mojej zgody"" to opowieść o miłości w czasach umierania, o trudnej, lecz koniecznej akceptacji śmierci bliskiej osoby, która zapewnia psychiczny komfort w tych ostatnich, krytycznych chwilach. Sara Fitzgerald tego nie potrafi. Jako matka nie jest w stanie pogodzić się ze śmiertelną chorobą córki – Kate. A że ma naturę nieskorą do poddawania się, walczy o życie dziewczyny wszelkimi możliwymi metodami. Dla niej zrezygnowała już z kariery zawodowej, jest jeszcze w stanie poświęcić swoje małżeństwo i zdrowie drugiej córki. Zaślepiona cierpieniem przestała sobie zdawać sprawę z tego, że jej walka nikomu nie pomaga, że zamiast życia niesie tylko jeszcze więcej destrukcji i bólu. Nie tego potrzebuje Kate, która dzielnie zmagała się z zaawansowaną białaczką. Pośród bólu i zwątpienia przeżyła też wiele wspaniałych chwil – zdołała nawet zakochać się, choć szczęście trwało krótko. Teraz nie ma już sił, by walczyć, lecz w rękach zdeterminowanej matki pozostaje niczym szmaciana lalka, którą porusza się, układa i szarpie według uznania. Nie tego potrzebuje też Anna, druga córka Sary. Dziewczynka żyje w cieniu śmierci, ze świadomością, że istnieje tylko dlatego, że Kate potrzebowała idealnego dawcy organów. Doświadczyła w swoim życiu więcej bólu, niż znaczna część jej rówieśniczek zazna w ciągu całego bytu na Ziemi. Jednak w przeciwieństwie do Kate, Anna ma siłę, by się sprzeciwić i czyni to, pozywając rodziców do sądu, domagając się odebrania im prawa do decydowaniu o jej ciele i przeznaczeniu jej narządów. Jeśli wygra, wyda na siostrę wyrok śmierci...  Film Cassavetesa to obraz mający na celu krzepić widzów. Nie czyni tego jednak za pomocą wyciąganych z kapelusza magicznych eliksirów, które w cudowny sposób uzdrowią Kate. Nie, ""Bez mojej zgody"" krzepi dzięki sile miłości, która czyni umieranie znośnym i spokojnym, działając niczym bufor. Ta wzruszająca, podchodząca wręcz pod sentymentalizm myśl przewodnia czyni film Cassavetesa o wiele łatwiejszym do przełknięcia dla przeciętnego widza, niż znakomite ""Wit"" z Emmą Thompson w roli głównej. W obliczu śmierci nic nie jest tak ważne jak otucha.  Jednak o mały włos, a Cassavetes przejechałby się sromotnie na swoim filmie. ""Bez mojej zgody"" może bowiem niektórych widzów wprowadzić w konsternację ze względu na chaotyczną i rozproszoną fabułę oraz formę. Obraz jest po trosze dramatem sądowym, po trosze dramatem obyczajowym. Ma elementy melodramatu ale i komedii. Bohaterowie zmieniają się też jak w kalejdoskopie. To Kate, to Anna, to znów Sara stają w centrum filmu. Swoje pięć minut mają także Brian (ojciec), Jesse (brat), a nawet sędzina. Jest tego wszystkiego tak wiele, że miejscami można się pogubić w tym, co też reżyser chce nam powiedzieć. Jednak Cassavetes zdawał sobie z tego sprawę i w filmie pojawia się klucz, który wszystko powinien wyjaśnić. To scrapbook: książka-pamiętnik stworzona z powklejanych zdjęć i innych pamiątek. ""Bez mojej zgody"" jest więc filmowym odpowiednikiem scrapbooka i jeśli w ten sposób do niego podejdziemy, całe to zamieszanie ułoży się w piękną, wzruszającą całość.  Na zakończenie warto powiedzieć słów kilka o obsadzie ""Bez mojej zgody"". Nick Cassavetes postarał się i doskonale dobrał osoby do ról. Jestem przede wszystkim pod wielkim wrażeniem młodych aktorów. Sofia Vassilieva jako umierająca Kate jest bardzo wiarygodna, wykazując się niezwykłą dojrzałością. Evan Ellingson w roli Jesse'ego niby wciąż jest na drugim planie, ale jest już aktorem na tyle wyrazistym, że trudno jest go nie zauważyć. Jednak prawdziwą gwiazdą jest Abigail Breslin. Chyba od czasu młodej Jodie Foster nie widziałem na ekranie tak perfekcyjnie grającej młodej aktorki. To niewiarygodne, ile tkwi w niej potencjału i talentu. Jednak niezależnie od tego, jak wspaniale gra teraz, największa próba dopiero przed nią – wejście w dorosłość. Większość 'dziecięcych gwiazd' tej próby nie przechodzi. Mam nadzieję, że Breslin to się uda. W innym przypadku kino zanotowałoby poważną stratę. Na szczęście póki co, możemy spokojnie podziwiać jej talent."
Miłość na wybiegu (2009),5,"Napisy początkowe głoszą, że scenariusz ""Miłości na wybiegu"" był poprawiany między innymi przez Pawła Mossakowskiego, dobrze znanego naszym kinomanom recenzenta działu ""Co jest grane"" w ""Gazecie Wyborczej"". Można by przypuszczać, że wpływowy krytyk nie podpisze się pod tekstem o wartości bluzki z ciuchlandu. I rzeczywiście – przez większość seansu widz nie powinien znajdywać powodów, by chować ze wstydu głowę pod fotelem.    Fakt zrealizowania w Polsce filmu rozgrywającego się w świecie mody należałoby w ogóle odnotować w jakiejś encyklopedii albo roczniku statystycznym. W kraju, w którym wciąż niejednokrotnie można się natknąć na wąsacza zakładającego skarpety do sandałów, powstała komedia romantyczna promująca szyk, klasę i dobry gust. Podobnej lekcji stylu nie powstydziłaby się Jolanta Kwaśniewska.    Punkt wyjścia jest taki sam jak w większości polskich filmów: poczciwa dziewuszka z prowincji (wreszcie niewyglądająca jak manekin Gorczyca) przyjeżdża do stolicy. Po dziesięciu minutach ma już najfajniejszą pracę pod słońcem, w związku z czym twórcy mogą spokojnie poszukać jej księcia z bajki. Ponieważ Plac Trzech Krzyży i Most Świętokrzyski opatrzyły się już naszym widzom, akcja filmu zostaje przeniesiona na Maderę, która jest niemal tak samo urokliwa. Reżyser Krzysztof Lang nie zapomniał na szczęście, że kręci film, a nie reklamę – malownicze obrazki rodem z folderu turystycznego nie wysysają energii narracyjnej, stając się tłem dla miłosnych igraszek ładnych ludzi. Ekranowy seks uprawia się, co prawda, w pełnym rynsztunku (kusa bluzeczka dla pań plus bokserki dla panów), ale nareszcie w rodzimej komedii romantycznej da się zobaczyć jakieś ""momenty"".  Oprócz wzruszeń, w filmie nie powinno też zabraknąć śmiechu. Jego dostarczycielami w ""Miłości na wybiegu"" są Iza Kuna i Tomasz Karolak. Podczas kiedy ta pierwsza zwierza się w konfesjonale, że robi jej się mokro na widok młodych chłopców, ten drugi popisuje się znajomością kształtu idealnych jajek i ziemniaków. Najzabawniejszy jest jednak główny amant, grany przez Marcina Dorocińskiego. Fotograf Kacper to zblazowany pijaczek, który po kilku szklankach whisky planuje ucieczkę do Australii. Tam, z dala od taniego blichtru wylansowanej ""warszawki"", będzie osiągał duchową równowagę, jeżdżąc na tirach. Ach, ci niespełnieni, zaprzedani korporacjom artyści zabijający bóle egzystencji podczas uwodzenia naiwnych modelek.  Co jeszcze można powiedzieć o filmie Langa? Jak na polskie kino komercyjne niewiele w nim product placementu, zaś w napisach końcowych leci milusia piosenka Karoliny Kozak. Jakby to powiedziała jedna z moich koleżanek: sweetaśnie."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Na krawędzi nieba (2007),7,"Choć podróż z Fatihem Akinem do Stambułu przebiega bez większych wstrząsów, może być ona zaskoczeniem dla widza, który ceni wcześniejszą twórczość reżysera. Reżyser po raz kolejny konfrontuje mentalność turecką z europejską, po raz kolejny tworzy portret niemieckich Turków funkcjonujących na przecięciu dwóch kultur. Jednak w ""Na krawędzi nieba"" nie tylko akcję umieszcza w Turcji. Ponadto porzuca swoją rockandrollową manierę, za jaką widzowie pokochali go po ""Głową w mur"". I zaczyna podróż filmową w zupełnie inne rejony: do kina azjatyckiego w ogóle, a tureckiego w szczególności.  Tym razem bohater stworzony przez Akina pod wszelkimi względami podważa stereotyp słabo wykształconego, niezbyt zamożnego niemieckiego Turka. To Nejat (Baki Davrak), emigrant drugiego pokolenia, wykładający germanistykę na uniwersytecie w Hamburgu. Jego ojciec (Tuncel Kurtiz), wdowiec na emeryturze, postanawia urozmaicić sobie życie przyjmując na utrzymanie turecką prostytutkę prześladowaną przez samozwańczych ""obrońców honoru tureckich kobiet"". Gdy ojciec ląduje w szpitalu po zawale, Nejat bliżej poznaje Yeter i nabiera do niej szacunku: okazuje się, że większość zarabianych pieniędzy kobieta przesyła na studia córce mieszkającej w Stambule.   Centralną postacią drugiego wątku jest właśnie córka Yeter, Ayten (Nurgül Yesilçay). Urodziwa Turczynka podpadła policji uczestnictwem w antyrządowych demonstracjach, więc ucieka do Niemiec przed czekającą ją niechybnie odsiadką w więzieniu. Nad Morzem Północnym, nie mogąc odnaleźć matki, znajduje pomocy u przypadkowo spotkanej studentki (Patrycja Ziółkowska) mieszkającej z matką (Hanna Schygulla). Między dziewczynami rozwija się erotyczna więź, a matka z Ayten spierają się na temat tego, jaka jest współczesna Turcja.   Ta konfrontacja postaw: paternalistycznie traktującej innych Europy z szukającą swojej tożsamości, walczącą Turcją – jest w filmie aż nazbyt wyraźnie zarysowana. Jednak świetna gra aktorów – z muzą Fassbindera na czele – oraz nieoczywisty rozwój akcji ratuje film przed osunięciem się w rejony szkolnej rozprawki pt. ""Poszukiwanie kulturowej tożsamości we współczesnym świecie"". Podoba mi się, jak Akin-scenarzysta splata wątki toczące się wokół poszczególnych bohaterów: bez nachalności, pomysłowo i nie za często aranżując spotkania postaci.  Jeszcze jedna ważna scena: niemiecki właściciel antykwariatu mówi Nejatowi: -Nie mogę już mieszkać w Stambule. Brakuje mi niemieckiej kultury, brakuje mi brzmienia naszego języka. Nejata zalicza automatycznie do swojej wspólnoty, jednak ten na miejscu zaczyna się czuć w Stambule - wśród niemieckich książek i brzmieniu tureckiego języka. Nejat w Niemczech nie wygląda na człowieka cieszącego się życiem, dopiero w Turcji odkrywa coś esencjonalnego dla swojego życia.  W filmie znalazły się dwie podobne do siebie sceny, w których trumny suną po taśmie na płycie stambulskiego lotniska. Akin obmyślił ""Na krawędzi nieba"" jako drugą część swojej trylogii Miłość-Śmierć-Diabeł. Jednak to życie w tym filmie wygrywa: końcowy kontrapunkt, który zapada głębiej w pamięć niż dwie sceny z trumnami, jest czystą afirmacją życia.  W dodatkach DVD – zwiastun filmu. Dostępne są polskie napisy oraz lektor, obraz 16:9. "
Załoga G (2009),6,"Od czasu, gdy komedia familijna o śpiewających wiewiórkach zarobiła setki milionów dolarów, w Hollywood zapanowała moda na gryzonie. Tym razem futrzaki wypuścił z klatki Jerry Bruckheimer, etatowy specjalista od efektownej, choć głupkowatej rozrywki opartej na schemacie ""bum-łup-bum-bum"". ""Załoga G"" korzysta z zabawek wyciągniętych z bondowskiej pracowni Q, ale gdy te okazują się niewystarczającą bronią w walce ze złoczyńcami, sięga po tradycyjne wartości rodzinne. Żaden laser z tytanową turbosprężyną nie może się w końcu równać z mocą umoralniającej gadki.  W skład pracującej dla rządu tytułowej załogi wchodzą świnki morskie – Darwin, Blaster i Juarez, kret Speckles oraz mucha Mooch. Koordynatorem ekipy jest Ben (znany z ""Kac Vegas"" Galifianakis) – naukowiec szkolący zwierzęta do szpiegowskich misji. Jedna z nich, polegająca na przechwyceniu tajnych danych z komputera podejrzanego właściciela imperium sprzętów gospodarstwa domowego (Nighy), kończy się wtopą. Informacje okazują się bezużyteczne, w związku z czym złośliwi federalni zarządzają likwidację projektu. Załoga G trafia do sklepu zoologicznego, gdzie Darwin spotyka swojego nieokrzesanego brata, o którym nie miał zresztą pojęcia.  Jeśli w czołówce autorzy scenariusza podpisują się grupowym pseudonimem, można przypuszczać, że film jest tyle wart co świńska kupka w piaskownicy. Fakt, fabuła obrazu nie należy do wielkich osiągnięć – obowiązkowa przejażdżka po disneyowskich schematach kończy się czołowym zderzeniem z uroczym w swym nieprawdopodobieństwie finałem uczącym, że wszystkie stworzenia, nawet te najohydniejsze, to nasi mniejsi bracia. Trzeba uważać, bo wcześniej czy później uciskani zapragną zemsty, a w dodatku zdobędą odpowiednie do tego narzędzia. Gdyby się zastanowić, to w produkcji Bruckheimera nie znajdziemy właściwie czarnych charakterów z prawdziwego zdarzenia. Są za to pokrzywdzeni przez los osobnicy i zadufani głupcy, którzy potrafią się jednak przyznać do winy.  Oglądałem film na pokazie 2D, w związku z czym nie doświadczyłem kanonady trójwymiarowych efektów, jakie przygotowali dla widzów twórcy. Coś mi się jednak zdaje, że mordercze tostery i wielgachne roboty podwędzone Michaelowi Bayowi zrobią na małoletniej widowni odpowiednie wrażenie. Parafrazując powiedzonko z czasów II Wojny Światowej: świnie ostro gryzą w kinie."
Małe sekrety (2002),6,"Od dziecka uczeni jesteśmy, że nie należy kłamać. Jednocześnie, od dziecka jesteśmy okłamywani i sami kłamiemy. Tak naprawdę można byłoby powiedzieć, że właśnie kłamstwo jest tym, co spaja nas ze sobą. Większość z nas oszukuje zresztą nie po to, by zrobić komuś na złość, ale dlatego że jest zagubiona, bądź chce sobie i innym oszczędzić bólu. Problem polega na tym, że prędzej czy później te 'małe sekrety' wychodzą na jaw i naprawdę mogą wstrząsnąć bliskimi relacjami. Jeśli jednak ktoś znajdzie w sobie siłę, by wyjrzeć poza kłamstwo, wtedy otrzyma szansę na odnowienie i wzmocnienie więzi.  Tak w dużym skrócie prezentuje się lekcja życia Alice Nellis przedstawiona w filmie ""Małe sekrety"". To kino drogi z rodzinnym portretem w tle. Czesi traktują tu samochód zupełnie jak Amerykanie – jako narzędzie do ekspresowej i taniej terapii. Ilona i Zuzana wraz z matką, babcią, dzieckiem i partnerem Zuzany jadą z Czech na Słowację, by pochować zmarłego ojca. Jest pełnia lata, w samochodzie upał, bohaterowie mają dużo czasu na rozmowy. I choć początkowo rozmawiają o bzdurach, ale pozorów nie da się zachować na dłuższą metę. Stopniowo każda z postaci ujawni kilka małych, ale z czasem niezwykle istotnych sekretów.  Film Nellis to przykład podręcznikowego wręcz produktu czeskiej kinematografii. Pełno jest więc tu lekkiego humoru, ciepła i nawet kiedy opisywane są tragedie, pozostaje dystans dający widzom możliwość odetchnięcia. Na próżno szukać  mroźnych egzystencjalnych dramatów Skandynawów, czy też akademickiej bezduszności Austriaków. W ""Małych sekretach"" nawet kłamstwa są urocze, a całość sprawia wrażenie uczty złożonej z knedliczków popitych piwem. Jeśli ktoś jest amatorem takiego zestawienia i lubi 'czeskie kino', ten na ""Małych sekretach"" bawić się będzie pierwszorzędnie.  Choć film ma już swoje lata, warto się na niego wybrać choćby ze względu na muzykę. Nellis postarała się umieścić na ścieżce dźwiękowej piosenki reprezentujące bardzo różne style. Tworzy to razem całkiem bogaty i interesujący pejzaż sceny muzycznej Czech. Większość z piosenek jest zresztą dość dobrych i naprawdę słucha się tego z przyjemnością. Ten eklektyzm dobrze też robi i samemu filmowi zrealizowanemu podług bardzo konserwatywnych reguł."
Mądrość i seks (2008),6,"W czasie swojej ponad 25-letniej kariery Madonna zdołała się obnażyć przed całym światem na wszystkie możliwe sposoby. W piosenkach, klipach, książkach rozliczała się z relacji rodzinnych, seksualności i swoich fascynacji. Nie pozostało już w zasadzie nic do powiedzenia – a przynajmniej tak mogłoby się wydawać. Jednak Madonna raz jeszcze zaskoczyła publiczność, tworząc swój najpełniejszy chyba autoportret, i to w kinie, które zawsze było jej piętą achillesową.  ""Mądrość i seks"" to swoisty filmowy kolaż. Każdy z elementów obrazu jest bezpośrednio bądź pośrednio powiązany z osobą i życiem Madonny. Narrator filmu – AK – bardzo przypomina piosenkarkę z przełomu lat 70. i 80., kiedy to dopiero marzyła o karierze i imała się różnych zajęć, by związać koniec z końcem. Grający AK Eugene Hutz jest z kolei stylizowany na Tony'ego Warda – postaci ważnej w życiu piosenkarki na przełomie lat 80. i 90., wystąpił m.in. w sadomasochistycznym klipie ""Justify My Love"", co koresponduje z 'zawodem' AK w filmie. Dwie pozostałe bohaterki są mocno inspirowane samą Madonną. Jest też miejsce na wspominanie Britney Spears, którą Madonna zmieniła z nastoletniego wampa w wyuzdany symbol seksu jednym pocałunkiem. Całość zaś zrealizowano w ten sposób, w jaki Guy Ritchie (były mąż piosenkarki) kręci swoje filmy. Jeśli zatem ktoś chce dowiedzieć się, kim jest Madonna, ten powinien bardzo bacznie obejrzeć ""Mądrość i seks"" – film jest naprawdę prawdziwą kopalnią informacji o niej.  Niestety ten doprowadzony niemal do ostateczności ekshibicjonizm powoduje, że prócz zalet, możemy też poznać i wady piosenkarki. Jedną z nich jest chaotyczność i niestabilność. W długiej przestrzeni czasowej, jaką stanowi jej kariera muzyczna, ta zmienna natura zapewniła jej trwanie. Niczym kameleon przechodziła metamorfozy i zawsze potrafiła się odnaleźć. Jednak kiedy zamknąć to w niespełna półtoragodzinnym filmie, wtedy pozostaje niekontrolowany miszmasz, który przypomina pokój po eksplozji odkurzacza. Z jakichś powodów to właśnie ten aspekt filmu przykuwa uwagę wielu recenzentów, którzy nie zostawiają na Madonnie ani jednej suchej nitki. Mnie osobiści jednak to aż tak bardzo nie przeszkadzało. W końcu, jeśli chciała zrobić szczery i pełny autoportret, to nie mogła postąpić inaczej – taka właśnie jest.  Kiedy mowa o Madonnie, nie można nie wspomnieć o muzyce. Jako reżyserka popełniła sporo błędów, jednak gdy przyszła pora dobrać muzykę, okazała się prawdziwą mistrzynią. Soundtrack ""Mądrości i seksu"" to lektura obowiązkowa, pełna znakomitej i bardzo różnorodnej muzyki. Czy jest to Britney Spears, Gogol Bordello czy też Alfred Deller – wszystko to brzmi w kontekście całego obrazu po prostu idealnie. Nic nie zostało pozostawione przypadkowi.  Mocną stroną filmu są też kreacje aktorskie. Zdecydowanie najlepiej poradził sobie Richard E. Grant, który w scenie do ""Solitude"" popisał się grą najwyższej jakości. Zaskakująco dobry jest też Hutz. Ale z drugiej strony, jest on przecież urodzonym showmanem, więc kamera to jego żywioł. Nie zdziwię się wcale, jeśli zdecyduje się częściej pokazywać w kinie.  W sumie zatem, ""Mądrość i seks"" jest filmem bardzo w stylu Madonny. Z jednej strony nieobliczalny i chaotyczny, z drugiej przebogaty w treść i zachwycający muzycznie. "
Jeszcze dalej niż Północ (2008),8,"Palec Boży w procesie stwórczym ominął jedno miejsce na Ziemi. Znajduje się ono daleko na Północy. Błąd Wszechmocnego polega na tym, że panują tam nieludzkie warunki życia. Słońce wstaje o dwunastej, zachodzi zaraz po siedemnastej. W lecie temperatury nie przekraczają zera, a zimą spadają nawet do minus 40. Miejscowi nie radzą sobie z przygnębiającym trybem życia, porozumiewają się dzikim dialektem, nie wiedzą, co to dobre maniery, a smutki zapijają w morzu alkoholu. ""Arystokracja"" mieszka w zrujnowanych budynkach, reszta nocuje w kopalniach. By trafić w takie miejsce, trzeba w życiu solidnie zawinić.  Udawanie niepełnosprawnego z całą pewnością można zaliczyć do grzechów ciężkich. Philippe Abrams (Kad Merad) jako kierownik poczty obmyślił niezawodny plan, by dostać przeniesienie do placówki na południu Francji. Przeprowadzka w słoneczne rejony mogłaby odmienić jego życie i uszczęśliwić żonę cierpiącą na depresję, objawiającą się ciągłym niezadowoleniem. Przekręt się nie udaje i za karę musi jechać tam, gdzie nawet diabeł nie mówi dobranoc. Film Dany'ego Boona nie jest jednak ani dramatem, ani horrorem. ""Jeszcze dalej niż Północ"" to zabawna komedia uderzająca w ksenofobię Francuzów, którzy północ swojego własnego kraju uważają za koniec świata.  Mottem filmu może być sprawdzona zasada: ""Im gorzej, tym lepiej"". Żona głównego bohatera nie może uwierzyć, że życie w Bergues ani trochę nie przypomina koszmaru z krążących legend. Im bardziej mąż narzeka, tym ona czuje się lepiej, a korzysta na tym ich małżeństwo. Pod płaszczykiem zabawnych perypetii głównego bohatera, który musi ukrywać, że tubylcy są w rzeczywistości życzliwymi osobami, kryje się satyra na egocentryczne społeczeństwo, które nie chce patrzeć tam, gdzie kończy się ""ja"", a zaczynają ""oni"". W fabułę wplecionych jest nieco pouczających morałów dotyczących miłości, związków i życia w ogóle, ale wprawna ręka scenarzysty zadbała, by ich ciężar nie wpłynął na odbiór, co w sumie z przednim humorem daje lekkostrawny miks idealny na seans w gronie znajomych. ""Lekko"" nie znaczy bynajmniej ""gorzej"", dobrze napisany i sprawnie wyreżyserowany film Boona działa rozweselająco, nie wywołując przy tym kaca. I tego trzymać się trzeba.  W dodatkach do wydania znajduje się półgodzinny reportaż z planu zdjęciowego. Dostępne polskie napisy lub lektor, dźwięk standardowo DD 5.1, obraz 16:9.   "
Koralina i tajemnicze drzwi (2009),7,"Okej, macie tu na piśmie wyznanie nieuleczalnego CGI-fana: ""Koralina"" wygląda wprost fantastycznie! Delikatnie podrasowana komputerem, poklatkowa animacja skupia w sobie wszystkie zalety pozornie anachronicznej techniki: dbałość o detale, grę fakturą i kształtem, naturalną ""kompatybilność"" z surrealistycznymi i onirycznymi konwencjami. Z tych powodów jest najlepszym z języków kina, odpowiadających mrocznej literaturze Neila Gaimana.  Fabularny wigor filmu Selicka bierze się z motywu lustrzanego świata, w który zanurza się rezolutna i wygadana Koralina Jones. Małoletnia bohaterka przechodzi właśnie ""ciche dni"" z zapracowanymi rodzicami, więc perspektywa przeżycia przygody w alternatywnej rzeczywistości jest dla niej całkiem atrakcyjna. Po drugiej stronie ukrytego tunelu, do którego wejście znajduje się w jej nowym pokoju (Jonesowie właśnie przeprowadzili się do wielkiej, opuszczonej posiadłości), jest zupełnie inaczej: rodzice są czuli i kochający, zwierzęta mówią ludzkim głosem, a ekstrawaganccy sąsiedzi odkrywają przed dziewczynką cuda w rodzaju tańcujących pcheł. Niestety, nic nie jest takie, jakim się wydaje. Architektem tego dobrego świata jest zło.  Gaiman i Selick odwracają baśniowy wzorzec, w którym nadwrażliwa dzieciarnia ucieka od szarej codzienności albo do własnej głowy, albo do świata równoległego, gdzie, koniec końców, wszystko układa się lepiej. Zło w ""Koralinie"", reprezentowane przez imitację matki, jest namacalne i realne, nie skrywa się w zakamarkach wyobraźni. Bohaterka, zgodnie z regułami gatunku, dostanie swoje ""trzy zadania"" i szansę na wyrwanie się ze szponów sił nieczystych, dojrzeje jednak szybciej, niż się spodziewała.  Reakcja na adaptację ""Koraliny"" zależy w dużym stopniu od stosunku do kina autotematycznego. Animacja poklatkowa, którą CGI zepchnęło z pozycji ""przezroczystego"" nośnika fabuły, jeszcze wyraźniej niż, dajmy na to, dwie dekady temu, podkreśla granicę między widzem a ekranem. Ponadto, na jej odbiorze ciąży często kłopotliwa wiedza na temat procesu twórczego. Tych filmów nie robi się w pół roku, a oceniając wynik końcowy, trzeba go zawsze pomnożyć przez sumę nocy zarwanych przez animatorów. Prowadzi to do zasadniczego pytania: czy ilość włożonej w dzieło sztuki pracy może stanowić kryterium oceny tegoż dzieła? Na płycie reportaż z planu, scena usunięta z komentarzem i zwiastuny ""Niani 2"" i ""Dzielnego Despero"". Mogło być lepiej. "
Mądrość krokodyli (1998),6,"Wydana na DVD ""Niemoralność"" daje nam okazję spojrzenia wstecz, na początki kariery Jude'a Lawa, zanim stał się postacią rozpoznawalną. Kiedy kręcono film, aktor był już po pierwszych sukcesach, drugoplanowych występach w filmach: ""Północ w ogrodzie dobra i zła"", ""Wilde"" i ""Gattaca"". Jednak to właśnie w ""Niemoralności"" zagrał swoją pierwszą główną rolę.  Obraz w reżyserii Po-Chih Leonga to wariacja na temat tragicznej historii Drakuli. Law gra młodego, intrygującego i przyciągającego jak magnes mężczyznę o bardzo nietypowym nazwisku Steven Grlscz. Nie jest zwykłym człowiekiem, lecz istotą żyjącą na pograniczu światów, wiecznym łowcą, którego pokarmem są uczucia, a w szczególności miłość. Wynajduje kobiety zranione, niespełnione, rozkochuje je w sobie, a potem wraz z krwią i życiem wysysa z nich tę miłość. Jednak kiedy na horyzoncie pojawi się Anne, Steven po raz pierwszy sam zapała miłością. To zrodzi poważny dylemat: jeśli jej nie zabije - zginie, jeśli zabije - razem z nią umrze jego uczucie. Tymczasem, jakby tego było mało, Stevenem zaczyna się interesować policja. Między komisarzem a głównym bohaterem nawiązuje się przedziwna więź.  Brytyjczyk o egzotycznym nazwisku Po-Chih Leong, kreśli opowieść, odwołując się do najlepszych filmowych wzorców o wampirach. Wizualnie ""Niemoralność"" naprawdę zachwyca wyrafinowanymi kadrami, niezwykłą grą barw, światła i cienia. Wraz z operatorem Oliverem Curtisem stworzył kilka niezapomnianych scen. Niektóre ujęcia zostały tak skomponowane, że są jawnym nawiązaniem i cytatem do klasyki kina niemego. Z tego też powodu ""Niemoralność"" mogę z czystym sumieniem polecić tym wszystkim, którzy kochają obrazy wizualnie wysmakowane.  Niestety ze znakomitą formą nie idzie w parze fabuła. Ta pozostawia wiele do życzenia, choć przecież także jest mocno inspirowana klasyką. Jednak wydaje się, że reżyser nieodpowiednio dobrał aktorów. Law jest jeszcze zbyt surowy i choć momentami już pokazuje swoją drapieżną ambiwalencję, której wkrótce da rozkwitnąć, to nie potrafi jej utrzymać. Jest chwiejny, momentami nieprzekonujący i przerysowany. Zupełnie natomiast nie sprawdza się Elina Löwensohn w roli Anne. Nie dziwi mnie fakt, że aktorka ta nie zrobiła wielkiej kariery. Nie ma w sobie charyzmy niezbędnej do podźwignięcia głównej roli. Sam reżyser również nie do końca wyważył proporcje. Istnienie dwóch równoległych historii nie składa się w całość, zaś zakończenie pozostawia wiele do życzenia. Siłą napędową filmu jest Timothy Spall. To on tak naprawdę stanowi spoiwo, nie pozwalając rozpaść się filmowi w drobny mak.  Polskie wydanie ""Niemoralności"" to sam film w wersji dźwiękowej DD 5.1 z obrazem anamorficznym. Dodatków nie ma żadnych."
Hair (1979),6,"""Nie przejmuj się tyle. Niech przejmują się mądrzejsi, o głupców zadba Bóg"" – słyszy od ojca prowincjusz Claude Bukowski, wyjeżdżający na zaciąg do armii. W Nowym Jorku wkracza w Erę Wodnika, hippisi otaczają go miłością, sadzą mu kwiatki na głowie i wsączają pod powieki własną wizję zjednoczonego świata. Gdy przypomni sobie ojcowską maksymę, będzie już za późno. Jego przyjaciel i lider komuny, George Berger (świetny Treat Williams) odleci samolotem do Wietnamu. W końcu zostanie po nim tylko nagrobek i wyśpiewany manifest ""Let the Sunshine In"". George był mądrzejszy, ale się nie przejmował. Pismo Święte miał za nic. Nie wiedział, że Bóg zadba tylko o głupców i że długie włosy są hańbą dla mężczyzny (1, Kor, 11-14). Dostał za swoje?  Musical Milosa Formana, swobodna (zbyt swobodna – pisano w momencie premiery) adaptacja broadwayowskiego utworu Gerome'a Ragniego i Jamesa Rado, wraca na ekrany. Stosuje się do niego stara zasada, że im dzieło mniej aktualne w momencie premiery, tym aktualniejsze po latach. W 1979 roku ""Hair"" było już spóźnione. Rewolucja hippisowska dawno zżerała swój ogon, sprane ideały wyrzucono na śmietniki. W dodatku od wersji scenicznej minęło jedenaście lat. Imigrant Forman okazał się idealnym kandydatem na stanowisko reżysera (a pomyśleć, że producenci w roku 1973 widzieli w tej roli George'a Lucasa). Jako stranieremu udało mu się oddać ducha hippisowskiej rewolty, a jednocześnie nie ulec pokusie przeidealizowania swoich bohaterów. Amerykę doby wolnej miłości przedstawił jak prowincjonalną dziurę, wydobył z kultury alternatywnej przaśność, ale też jej ważną cechę, czyli parodystyczny charakter, prześmiewanie opozycyjnego, dominującego stylu życia. Opisał ją swoim językiem, nie należącym do dzieci-kwiatów, nie zakorzenionym w ich sytuacji społecznej. Idealizacja ruchu opartego na haśle ""make peace, not war"" kończy się w momencie naboru do wojska, dalej jest już czysta głupota. Kontrkultura nie jest u Formana ruchem społecznym, którego działania należy popierać. To przede wszystkim formacja młodzieżowa, której najszlachetniejszą cechą jest witalność.  Oglądany dziś, po głośnym powrocie musicalu i jego ponownej, cichej śmierci, ""Hair"" pokazuje, że największa siła tego gatunku nie tkwi w scenografii, morale, czy nawet w muzyce, ale właśnie w tej witalności. Nie można jej założyć, nie można nią ""pogrywać"", rodzi się w jednej sekundzie – ze szczerej chęci buntu, albo zabawy. A w ogóle to ""najlepszy sposób na kobiety, zrobić sobie z włosów bransolety"". "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Chłopiec w pasiastej piżamie (2008),7,"Wydaje się, że o Holocauście powiedziano już wszystko na wszelkie możliwe sposoby. W ""Chłopcu w pasiastej piżamie"" nie dziwi więc ani perspektywa niemieckiej rodziny, ani nawet rzeczywistość widziana oczami ośmioletniego chłopca. Jeśli szokuje, to tylko dlatego, że rany zadane świadomości zbiorowej XX-wieczną historią nie zagoiły się na tyle, by nie syczeć z bólu, gdy ktoś od nowa posypuje je solą.  Dramat niemieckiej rodziny miał pokazać, że w wyniku wojny ucierpieli wszyscy, i ci, którzy zostali zaatakowani, i ci, którzy ją rozpętali. Po tym jak ojciec, niemiecki oficer, dostaje awans na dużo bardziej odpowiedzialne stanowisko, cała rodzina przenosi się na wieś. Dla ośmioletniego Brunona dni są niezwykle monotonne, do momentu, kiedy dostrzega ze swojego okna farmę, na której rolnicy zachowują się dość dziwnie, nie mają zwierząt i całymi dniami chodzą w piżamach. Natura odkrywcy bierze w nim górę i przy najbliższej sposobności wykrada się z domu, by dowiedzieć się o mieszkańcach farmy czegoś więcej. Poznaje tam chłopca, z którym chce się zaprzyjaźnić.  W 1940 roku nie wszyscy wiedzieli, czym w rzeczywistości są obozy pracy. Według szerzonej propagandy były niemal ziemią obiecaną. Nawet ci, którzy mogli cokolwiek podejrzewać, nie byli w stanie uwierzyć w rzeczywistość, która okazała się gorsza od koszmaru. Perspektywa ośmioletniego chłopca obrazuje więc świadomość ogłupionego propagandą społeczeństwa, które na widok okrutnej prawdy odwracało wzrok i patrzyło w niebo.  Bruno zazdrości ośmioletniemu Szmulowi, że może beztrosko bawić się całymi dniami ze swoimi rówieśnikami, podczas gdy on przesiaduje samotnie w ogrodzie, poza bramy którego nie może wychodzić. Dziwi się niezdecydowanym dorosłym, którzy rzucają pracę lekarza, by obierać u niego w domu ziemniaki. Nie mniej naiwna wydaje się żona oficera, która widzi, ale dostrzec nie potrafi. Gdy staje twarzą w twarz z rzeczywistością, okazuje się, że prawda ma moc destrukcyjną.  Dwaj fantastyczni chłopcy w rolach głównych Asa Butterfield i Jack Scanlon udźwignęli cały film. Pozostali aktorzy są dla nich jedynie tłem, a wstrząsająca scena końcowa nasuwa wniosek, przed którym trudno się uchronić, że oto źli dorośli zostali ukarani.  W jednym z komentarzy w dodatkach do wydania DVD, reżyser ujawnia cel powstania filmu. Ambicją Marka Hermana jest, by film znalazł się na liście obowiązkowych tytułów w ramach zajęć szkolnych i służył ku przestrodze pokoleniu, które już wkrótce opowieści o obozach zagłady może włożyć między krwawe anime. Zdaje się, że w tej właśnie funkcji sprawdzi się najlepiej. Oprócz komentarza reżysera dołączonego do filmu, w dodatkach znajdują się wywiady z twórcami i aktorami. Dźwięk zapisany w formacie DD 5.1, obraz standardowy 16:9. Dostępne polskie napisy lub polski lektor."
Adrenalina 2. Pod napięciem (2009),6,"Jeśli zastanawiacie się, czy wybrać się na ""Adrenalinę 2. Pod napięciem"", to odpowiedź jest prosta: wszystko zależy od tego, co myślicie o oryginalnej ""Adrenalinie"". Jeśli wam się nie podobała albo w ogóle pierwszej części nie widzieliście, to naprawdę radzę sobie ten film darować. Jeśli jednak bawiliście się znakomicie, to ""Adrenalina 2"" jest filmem właśnie dla was. Mark Neveldine i Brian Taylor zaczynają sequel dokładnie tam, gdzie skończyli część pierwszą, a na dokładkę stosują klasyczną zasadę kontynuacji: więcej, głośniej, szybciej.  ""Adrenalina 2. Pod napięciem"" to półtoragodzinny przegląd tego wszystkiego, co podnieca współczesnego faceta. Na ekranie rządzi zatem nawalanka rodem z gier TPS: strzelaniny, pościgi i walka wręcz, podlana sosem złożonym z piersi i pośladków wszelkich kształtów i kolorów. Jeśli dla kogoś to za mało, to może jeszcze ubawić się po pachy gnatami wsadzanymi w szerokie niczym szafa dwudrzwiowe tyłki, powiewającymi nad głową końskimi członkami i gerontofilnym frotteuryzmem. Sensu w tym nie ma za grosz, ale właśnie o to chodzi. Liczy się tylko szybka stymulacja i wywołanie uśmiechu, fabuła ma charakter szczątkowy, typowo pornograficzny - jej zadaniem jest stworzyć pretekst dla kolejnych scen orgii absurdu.  Neveldine i Taylor tym razem porzucili wszelkie pozory filmowej opowieści, jakie zachowywali w ""Adrenalinie"". Nie jestem do końca przekonany, czy było to posunięcie właściwe. Film zdaje się cierpieć na tę samą przypadłość, co główny bohater: raz pędzi na najwyższych obrotach, by za chwilę popaść w całkowite odrętwienie. Twórcy zdają się też nie pojmować, że człowiek ma skończoną możliwość odbioru bodźców. Mniej więcej po dwóch trzecich filmu dantejskie sceny zaczynają nużyć i ogląda się je z rosnącą obojętnością. To, co jeszcze parę minut wcześnie byłoby powodem do głośnego śmiechu, teraz nie wywoła nawet lekkiego skrzywienia ust. Na to jednak nie ma sposobu – ""Adrenalina 2"" jest po prostu skonstruowana dla najbardziej wytrwałych i odpornych na otępienie.  Film zapewne nie miałby żadnych szans na sukces, gdyby nie Jason Statham grający główną postać Cheva Cheliosa. Ten łysiejący Brytyjczyk jest chyba jedynym aktorem, który z takim wdziękiem potrafi maltretować swoje ciało, wystawiać się na pośmiewisko, a jednocześnie pozostać postacią twardą i potrafiącą dowalić każdemu, kto tylko krzywo na niego spojrzy. To istny wulkan energii, który w pojedynkę ratuje film przed katastrofą.  Patrząc z boku, ""Adrenalina 2. Pod napięciem"" wydaje się próbą przeszczepienia na grunt amerykański absurdalnych obrazów rodem z Japonii. I choć Neveldine i Taylor muszą się jeszcze sporo nauczyć w tej materii, obraz z całą pewnością znajdzie swoich zwolenników. Ja jednak pozostanę chyba przy części pierwszej, która była lepiej zbalansowana i bardziej przystępna, choć przecież równie hardcore'owa."
Ślepa miłość (2008),5,"Słowacki dokument ""Ślepa miłość"" w reżyserii Juraja Lehotskýego to próba przybliżenia widzom codziennych perypetii osób niewidomy i niedowidzących. Reżyser rezygnuje tu z typowej krucjatowej fabuły, mającej na celu uświadomienie widzom, jak to ciężko jest żyć ślepcom w świecie widzących. Woli pokazać nam zwyczajność, która tak naprawdę bliska jest nam wszystkim. Niby jest to prawda oczywista, a jednak warta przypomnienia.  Na film składa się kilka historii, które reżyser ze sobą poprzeplatał. Lehotský zrezygnował z ciągłości narracyjnej, wolał raczej pokazać interesujące epizody. Widzimy zatem parę małżeńską z długim stażem, jak szykuje obiad bądź 'ogląda' skoki narciarskiej. Jesteśmy świadkami rozwoju zakazanej miłości Cygana do dziewczyny, której rodzice kompletnie go nie akceptują. Poznajemy niepokoje związane z posiadaniem dziecka.  Bohaterowie ""Ślepej miłości"" są osobami niezwykle kompetentnymi, znakomicie radzącymi sobie we współczesnym świecie. Spóźnieni, potrafią pędzić po schodach, a kiedy trzeba wyślą SMS-a. Na pierwszy rzut oka jest to świat całkowitej normalności, w którym niewidomi 'skazani' są na te same problemy co reszta społeczeństwa, lecz nie mają kłopotów związanych ze swoją ułomnością. A jednak w świecie przystosowanym do potrzeb widzących, ślepota jest ułomnością odkrywającą przed naznaczonymi nią liczne bariery, o których istnieniu my nie jesteśmy nawet świadomi. Ignorowanie tego problemu jest z jednej strony niezwykle szlachetne, ale z drugiej strony jest jednak formą iluzji. Wydaje się, że do pewnego stopnia Lehotský jest tego świadomy. Tylko w ten sposób można wytłumaczyć alegoryczną przypowieść o przygodach jednego z bohaterów w podwodnym świecie, swoisty film w filmie stworzony na podobieństwo dawnych obrazów Georgesa Mélièsa.  Forma dokumentu intryguje zresztą nie tylko w sekwencji animowanej. Ciekawym zabiegiem było uczynienie kamery 'niewidzialną'. Reżyser jak ognia unika sytuacji, w których bohaterowie mogliby ujawnić, że są świadomi kamery rejestrującej ich zachowanie. Kiedy już konieczne jest jakieś wyjaśnienie, to wprowadza jakąś postać, z którą bohaterowie mogą porozmawiać, czy to bezpośrednio (jak fryzjerka), czy też pośrednio (chat). Daje to całości nieco perwersyjny posmak programu przyrodniczego: oto filmowiec bez skrupułów podgląda życie obiektów swojego zainteresowania. Na pytanie, dlaczego wybrana została akurat taka forma, w filmie nie pada odpowiedź. Można się jej jedynie domyślać.  Dokumenty bardzo rzadko trafiają do dystrybucji w polskich kinach. Dlatego też tym bardziej warto zapoznać się ze słowackim dokumentem. Nawet jeśli mimo starań reżysera nie jest on aż tak nowatorski czy odkrywczy, to poprzez sam fakt podjęcia próby przeniknięcia do świata normalnie dla większości z nas niedostępnego ""Ślepa miłość"" zasługuje na pochwałę."
Egzorcyzmy Dorothy Mills (2008),6,"""Egzorcyzmy Dorothy Mills"" to kolejny film opowiadający o mrocznych stronach niewielkich, hermetycznych wspólnot. Wydaje się, że jest to motyw nieodłączny w kulturze germańskiej. Czy jest to duńskie ""Strasznie szczęśliwi"", czy amerykańska ""Osada"" – wszystkie je łączy jedna i ta sama wizja społeczności jako instytucji opresyjnej, fanatycznej i brutalnie rozprawiającej się z wszelkimi przejawami odmienności, do tego bardzo niechętnie przyjmującej osoby z zewnątrz.  Nie inaczej jest też z irlandzkim horrorem ""Egzorcyzmy Dorothy Mills"", wyreżyserowanym przez Francuzkę Agnès Merlet. Tytułowa Dorothy to młoda dziewczyna oskarżona o zabójstwo dziecka. Na zlecenie sądu jej stan psychiczny ocenić ma Jane Morton. Pani psycholog sama przeżywa trudne chwile, pogrążona w żałobie po tragicznie zmarłym synku. Jane nie zostaje zbyt ciepło przyjęta przez wspólnotę. Przemoczona po wypadku, w którym jej samochód wylądował w wodzie, wzbudza wrogość, a w najlepszym wypadku niechęć. Te uczucia nabiorą tylko  intensywności w kolejnych dniach, kiedy dziwne wydarzenia uczulą Jane na niepokojące praktyki, jakie mają miejsce w miasteczku.  Jane jest niczym zadra tkwiąca w ciele. Nie zostaje usunięta, przez co rana jątrzy się, ropieje i gnije. Wspólnota spróbuje wszelkimi sposobami usunąć obcy element, jednak obecność Jane otwiera głębszą, niezabliźnioną ranę – tajemnicę zbrodni, wokół której narosło wiele mitów i rytuałów. Pani psycholog daje możliwość przepracowania dawnych win, oczyszczenia się z bólu, jednak już Freud przestrzegał przed potęgą procesu wyparcia.  To ciekawe, że w szeroko pojętej germańskiej kulturze tak bardzo podkreśla się siłę małej wspólnoty, a jednocześnie tak uwypukla tkwiące w niej odśrodkowe siły niszczycielskie. W kulturze słowiańskiej wspólnota ma bardziej sielski charakter, choć rzecz jasna tylko z pozoru. Czy jest to nasze swojskie ""Ranczo"" czy czeskie ""Żelary"", siła niewielkich społeczności jest tu równie totalna, lecz przybiera zazwyczaj bardziej pokojową formę, prowadząc do procesu asymilacji obcego ciała. Tworzy to zupełnie inną dynamikę i być może wyjaśnia, dlaczego obrazy w rodzaju ""Egzorcyzmów Dorothy Mills"" nie powstają w naszym regionie.  Nie znaczy to wcale, że obraz Merlet to jakieś wyjątkowe dzieło. Nie, nic z tych rzeczy. Reżyserka sama okazuje się konserwatystką do szpiku kości. Korzysta zatem ze sprawdzonych chwytów, zszywa je razem podług wzoru wyciętego z żurnala. I wcale nie przeszkadza jej to, że wzór ten przestał być modny jakieś siedem lat temu, kiedy przebrzmiały zachwyty nad Shyamalanem  czy Amenábarem. Skoro jest sprawnie uszyty, to Merlet to wystarcza. A szyć materię filmową Francuzka rzeczywiście umie. Debiutantkę Jenn Murray potrafiła tak poprowadzić, że większość widzów będzie miała problemy z uwierzeniem w jej brak doświadczenia. Jeśli zatem nie zniechęca was wtórność fabuły i brak wyobraźni w tworzeniu kolejnych zwrotów akcji, jeśli czujecie sentyment do horrorów z przełomu wieków, wtedy na ""Egzorcyzmach..."" będzie się bawić znakomicie.  "
Wyrolowani (2008),7,"Pewnego dnia Danny (Rudd) dokonuje przerażającego odkrycia. Ma 35 lat i od dekady wykonuje pracę, której szczerze nienawidzi. Najgorsze jest jednak głębokie przeświadczenie, że niczego ważnego w życiu nie dokonał i pewnie już nie dokona. To jeszcze nie smuga cienia i kryzys wieku średniego, ale już widać, jak na pogodnej zazwyczaj twarzy bohatera pojawiają się oznaki zniechęcenia. Podczas gdy inni wystrzelili dawno temu w wyścigu o życie, on utknął w belkach startowych. Choć każdego dnia Danny wypija hektolitry napoju energetycznego, który później reklamuje w szkołach wraz ze swoim kolegą Wheelerem (Scott), nie ma chyba siły, by zrobić coś ze sobą. Pozostaje mu tylko narzekanie, czym doprowadza do szału narzeczoną (Banks). Czy taki gość mógłby służyć jako wzór do naśladowania dla małolatów z problemami?!  ""Wyrolowani"" to na pierwszy rzut oka bardzo śmieszny, niegrzeczny film, jakich w Ameryce powstaje co roku pewnie tuzin. Rzućcie jednak okiem drugi raz, a ujrzycie fajny komediodramat o niespełnieniu, od którego nie da się uciec. To tak, jak gdyby Sam Mendes postanowił zrobić przeróbkę ""Drogi do szczęścia"" i dodać do niej parę dowcipów o robieniu loda i kontemplowaniu  cycków. Polewa tego cukierka jest więc niby całkiem słodka, ale nadzienie może rozkwasić Wam humor na resztę wieczoru. Twórcy wyczuli chyba, że przesłanie ich dzieła nie należy do najbardziej optymistycznych i postanowili dokleić do niego happy end, który pasuje do reszty jak motylek do znalezionego w zlewie olbrzymiego karalucha.  Po tym, jak wstrząśnięty odejściem ukochanej powoduje wypadek samochodowy, Danny zostaje postawiony przed dylematem: miesiąc więzienia albo kilkaset godzin przymusowej pracy społecznej w ośrodku dla  młodzieży. Tutaj spotyka Augiego (znany z ""Supersamca"" Mintz-Plasse) – lekko autystycznego chłopca, który przebiera się za rycerza i wyposażony w piankowy miecz chodzi na spędy podobnych sobie odklejonych dziwaków.  Po serii obowiązkowych fabularnych numerów (wyjazd na leśny kemping, uczestniczenie w bitwie fantasy) pozwalających dotrzeć się niedobranemu duetowi, przychodzi refleksja, że wszyscy, niezależnie od wieku, mamy spaprane życiorysy. Można niby uciekać w łóżkowe przygody albo świat lochów i smoków, ale wcześniej czy później ktoś da nam po tyłku, przypominając, jakimi nieudacznikami jesteśmy. Dobrze byłoby mieć przy sobie wówczas kumpla, choćby tak samo pokiereszowanego przez los jak my.  Wydanie DVD to blisko 20 minut wyciętych scen (niektóre naprawdę zabawne), migawki z planu zdjęciowego, aktorskie wpadki, jajcarski materiał o RPG oraz trzy klipy prezentujące pokręcone postaci  z filmu. Do tego komentarz audio reżysera i współscenarzysty. Do wyboru czekają lektor bądź napisy. Dźwięk w formacie Dolby Digital 5.1, zaś obraz – 16:9."
Miss marca (2009),5,"Kto ma większego pecha od chłopaka, który za kilka chwil ma przeżyć swój pierwszy raz, jego ukochana czeka na górze, jest piękna, zakochana i gotowa, a ten spada przez przypadek do piwnicy i na cztery lata traci przytomność? Kto jest lepszym przyjacielem, jeśli nie gość, który w przypływie geniuszu wali kumpla z całej siły bejsbolem, by ten wybudził się ze śpiączki, kiedy już wszyscy zwątpili, że jest to jeszcze możliwe? I w końcu, kto może się pochwalić większym szczęściem, jeśli nie chłopak, który w poszukiwaniu swojej dziewczyny z liceum przeżywa masę karkołomnych przygód, a na końcu poznaje samego Hugh Hefnera?  Choć film chłopaków odgrywających główne role, Zacha Creggera i Trevora Moore'a, opiera się na ogranych schematach i sprawdzonym poczuciu humoru, to nie możemy mu mieć tego za złe, ponieważ reżyserzy mimo niewielkiego doświadczenia zadbali, by w ""Miss Marca"" znalazło się wszystko, co potrzeba do dobrej rozrywki. Jest przyjaźń dwóch kumpli, z których jeden jest porządny, stały w uczuciach i uczciwy, a drugi nie potrafi sklecić zdania, by nie zawierało choć jeden raz słowa seks, laska, balony, zajebiście. Jest miłość – ta pierwsza, prawdziwa, która musi się zmierzyć z mnóstwem przeszkód. Są też chwile wzruszeń i cała masa mniej lub bardziej absurdalnych przygód. Ale najważniejsze jest to, że mamy się z czego śmiać, a o to, szczególnie latem, gdy żadne poważne zajęcia nie pochłaniają najcenniejszych płatów mózgowych młodzieży świętującej każdego dnia wolny dzień od szkoły, właśnie chodzi.  Przy okazji seansu widzowie mogą usłyszeć z ust maszyny do seksu, legendarnego za życia założyciela ""Playboya"", czyli samego Hugh Hefnera, kilka złotych zdań, o które trudno byłoby go podejrzewać. Być może niejeden niewyżyty samiec, który uważa, że w życiu najważniejsze są liczby, zamaluje skreślenia przy łóżku, zedrze ze ścian plakaty nagich bogiń, odda młodszemu bratu sterty stymulujących czasopism i zrozumie, że każda kobieta ma w sobie ukrytego ""króliczka"". Piękny to i naiwny morał, ale nie ma plejboja, któremu łezka w oku się nie zakręci. Na ""Miss Marca"" warto więc zabrać ze sobą kolegów."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Rock'N'Rolla (2008),7,"Chciałoby się napisać, że to najlepszy film Guya Ritchie'ego od czasu ""Przekrętu"". Byłby w tym jednak sarkazm. W końcu trudno traktować ""Rejs w nieznane"" czy ""Revolver"" w kategoriach innych niż ""kiepski żart"" bądź ""kaprys Madonny"". Biorąc pod uwagę fakt, że Brytyjczyk wychował sobie wielu naśladowców, oddajmy mu więc sprawiedliwość: ""RocknRolla"" to najlepszy w swoim gatunku film od czasu ""Przekrętu"".  Zwyżkę formy zwiastuje już prolog. Dynamiczne wprowadzenie do współczesnego Londynu, gdzie imigranci dorobili się fortun, a budownictwo jest nowym Eldorado, poprzedzone zostaje animowaną czołówką, prezentującą aktorów krwawej gangsterskiej farsy. Szefem wszystkich szefów jest Lenny (łysawy Wilkinson), dyrektor londyńskiej ""starej szkoły"", lichwiarz, biznesmen i bezkompromisowy negocjator, który w przerwie między jednym cygarem a drugim łowi raki w Tamizie na przynętę z dłużników. Lenny ubija interes z milionerem Jurijem (wyraźnie wzorowany na Romanie Abramowiczu Karel Roden), za co dostaje na przechowanie szczęśliwy obraz Rosjanina. I tu do zabawy włączają się tzw. ""osoby trzecie"" – znudzona dostatnim i spokojnym życiem księgowa Jurija (Newton), rockowy  gwiazdor Johnny Quid (Kebbell), drobny złodziejaszek One Two (Butler) i prawa ręka Lenny'ego, charyzmatyczny Archie (Strong). Wyścig rozpoczęty, można przyjmować zakłady: kto, kogo, na ile oszuka; kto, z kim i w jaki sposób się policzy. Kto na końcu będzie opijał się szampanem, a kto skończy dławiąc się własną krwią?  Ritchie wykonał plan minimum. Zabrał widzów w ciekawą przejażdżkę po galerii nieciekawych typów, ergo – zrobił to, co wychodzi mu najlepiej. Są u niego świetne sceny komediowe (taniec Newton z Butlerem powinien od dziś znajdować się w stosownych rankingach obok twista z ""Pulp Fiction""), nieprawdopodobne zbiegi okoliczności, latające nisko kule i tony wulgaryzmów. Niby widzieliśmy już kilkanaście różnych budowli złożonych z tych klocków, ale ""RocknRolla"" to coś więcej niż zabawa w ""znajdź 5 różnic"" (nawiasem mówiąc, pasuje tu matryca z ""Przekrętu"", nawet dzikie świnie mają swój odpowiednik). Film zyskuje dzięki świetnemu wątkowi heroinisty Johnny'ego Quida, który, ukryty przed światem, żyje jak asceta i stara się zrozumieć ""mechanizmy rzeczywistości"". Skontrastowany z przybranym ojcem Lennym, Quid reprezentuje brutalną siłę anarchii, która jest realnym zagrożeniem dla bezpiecznego świata wzniesionego na pieniądzach. Sam Lenny gulgocze głosem Wielkiej Brytanii zalewanej kolejnymi falami imigrantów. Pluje na przybyszy, zarzuca im granie wbrew rynkowym zasadom i etyce. Gdy jego hipokryzja wyjdzie na jaw, nacjonalistyczny słowotok straci swoją moc, a przyszłość stolicy Albionu pozostanie w rękach bardziej tolerancyjnych graczy. ""Archie i Johnny powrócą w >Prawdziwym RocknRolli<"" – obiecuje Ritchie. Nie miałbym nic przeciwko. "
Służąca (2009),7,"Któraż pani domu nie marzy o służącej będącej od rana na nogach, przygotowującej posiłki, zajmującej się dziećmi i pucującej dom? Taka pomoc to prawdziwy skarb. Jednak czasem można dostać więcej, niż się chciało i służąca z daru niebios może przemienić się w irytującego szkodnika. Kimś takim jest właśnie Raquel. Samotna i nieszczęśliwa, całą swoją energię poświęciła rodzinie, u której się zatrudniła. W końcu wyrobiła sobie taką pozycję, że stała się nieformalną Panią Domu i pozycji tej bronić będzie wszelkimi możliwymi sposobami. Już wkrótce zresztą zostanie zmuszona do wykazania się prawdziwą inwencją, gdyż jej nominalna pracodawczyni uznaje, że Raqueli przydałby się ktoś do pomocy. Ta jednak zamiast być wdzięczna, czuje się zagrożona i postara się przepędzić każdą zatrudnioną służącą.  I to już wystarczyłoby większości twórców na zrealizowanie pełnometrażowego obrazu. Pomysł ze służącą, która bez pardonu rozprawia się z konkurencją bardzo dobrze sprawdziłby się w Hollywood jako czarna komedia. Jednak dla Sebastiána Silvy to tylko pół historii. Chilijczyk próbuje nakreślić możliwie pełny portret Raqueli. Wprowadza zatem postać służącej, której nie da się łatwo usunąć, która będąc całkowitym przeciwieństwem głównej bohaterki, otwiera przed Raquelą zupełnie nowy świat. Po raz pierwszy w życiu kobieta poczuje, że liczy się coś więcej niż tylko praca.  ""Służąca"" to przykład kina bezpretensjonalnego, skoncentrowanego na historii i bohaterach, nie zaś na zysku. W tym przypadku jednak nie sposób nie czuć żalu, że reżyser nie pokusił się o nieco bardziej komercyjną formę. Wynika to jednak przede wszystkim z faktu, że jest to film naprawdę dobry, który mógłby stać się prawdziwym przebojem nie tylko festiwalowej czy art-house'owej widowni. Silva inteligentnie wykorzystuje oklepane filmowe klisze, z łatwością omijają wszystkie pułapki kiczu i bezguścia. Przemyślany, przekonująco skonstruowany portret głównej bohaterki sprawia, że widz ma szansę odczuć w stosunku do niej całą gamę emocji, od niechęci, po żal i współczucie.  Film zapewne nie byłby nawet w połowie tak udany, gdyby nie Catalina Saavedra. Ta aktorka jest w Polsce zupełnie nieznana. I nic w tym dziwnego, pracuje bowiem głównie dla telewizji, gdzie grywa w telenowelach. Tymczasem w ""Służącej"" tworzy kreację dojrzałą, wielowarstwową i wiarygodną. Większość gwiazd Hollywood mogłaby się niejednego od niej nauczyć. Zatem wszyscy, którzy zwracają uwagę na grę aktorską, muszą koniecznie wybrać się na film Silvy. "
Dla niej wszystko (2008),6,"Ucieczka z więzienia była tematem niejednej kinowej fabuły. Zazwyczaj jednak były to filmy sensacyjne bądź akcji. Fred Cavayé postanowił opowiedzieć o tym zupełnie inaczej, wykorzystując konwencję typowego dramatu.  Wszystko zaczyna się od śniadania. Dla Lisy i Juliena jest to dzień, jakich wiele. Codzienna rutyna zostaje jednak nagle przerwana, kiedy do mieszkania wkracza policja i na oczach zszokowanego męża i małego synka Lisa zostaje aresztowana. Oskarżona o morderstwo zostaje ostatecznie skazana na wieloletnie więzienie. Kobieta zapewnia, że jest niewinna. Zamknięcia w więzieniu nie jest w stanie znieść i usilnie próbuje popełnić samobójstwo. Julien, który nigdy nie przestał jej wspierać, nie może tego wytrzymać i postanawia zorganizować ucieczkę.  Samo opracowanie i egzekucja planu ucieczki są dość typowe dla tego rodzaju historii. To, co film wyróżnia, to mocne zaakcentowanie relacji psychologicznych, a przede wszystkim więzi pomiędzy głównymi bohaterami. Duża w tym zasługa aktorów: Diane Kruger i Vincenta Lindona. To oni nadają całej historii wiarygodności i dynamiki niezbędnej do utrzymania zainteresowania widza. Chwilami można trochę żałować, że niektóre sceny bądź wątki zostały potraktowane po macoszemu, lecz wynika to przede wszystkim z przyjętej przez reżysera konwencji.  To, na ile miał on rację, postępując tak, a nie inaczej, to już odrębna kwestia. Osobiście uważam, że film zbyt mocno trzyma się konwencji opowieści o więziennych ucieczkach. Jeśli już Cavayé wybiera formę dramatu, to powinien być w tym konsekwentny. Dlatego też mniej powinno być na ekranie planowania, a więcej o dylematach bohaterów. Dlaczego samotna matka, która zainteresuje się Julienem, nie pojawia się częściej? Dlaczego emigranci, od których bohater chce kupić fałszywe dokumenty, zostają potraktowani całkowicie przedmiotowo? Jednak podstawowym błędem reżysera było nietrzymanie się własnego motta, powtarzanego na domiar złego kilkakrotnie: ""Ucieczka jest prosta, to zostać na wolności jest trudno"". Skoro taka jest myśl przewodnia, to ja bardzo chętnie obejrzałbym film mówiący właśnie o tym. Biorąc pod uwagę, że bohaterami są bądź co bądź kryminalni amatorzy, mogłoby to być nader ciekawe.  Niezależnie jednak od niedociągnięć formalnych czy też wątpliwych decyzji, ""Wszystko dla niej"" jest z całą pewnością obrazem interesującym, a próba innego podejścia do tematu - jak najbardziej chwalebna. Ponieważ zaś całość została sprawnie wykonana, ma solidny, choć mało inspirujący scenariusz i aktorów, którzy wiedzą, co robią, wypada na tyle dobrze, by nie tylko nie irytować, ale i stanowić całkiem niezłą rozrywkę."
Harry Potter i Książę Półkrwi (2009),3,"Pisanie recenzji kolejnej części filmu o przygodach Harry'ego Pottera wydaje się bezcelowe – cokolwiek by się o ""Księciu Półkrwi"" powiedziało, i tak będzie to olbrzymi sukces finansowy w każdym zakątku kuli ziemskiej. Magiczne uniwersum stworzone przez angielską pisarkę J.K. Rowling to od paru ładnych lat dobrze naoliwiana maszyna wymiotująca dolarami o najwyższych nominałach.  Na stanowisku reżysera zasiadł po raz drugi David Yates, który już przy ""Zakonie Feniksa"" dał się poznać jako solenny wyrobnik. Jego styl można by określić jako przeźroczysty – na ekranizacjach nie odciska autorskiego piętna, poddając się całkowicie literze powieści. Jeśli razem ze scenarzystą dokonuje cięć w fabule, to są to wyłącznie niezbędne zmiany, aby film nie przypominał do reszty zużytej gumy do żucia. Wierność oryginałowi z pewnością spodoba się wszystkim fanom książek Rowling, ale niekoniecznie ujmie pozostałych widzów, którzy do nowego ""Pottera"" podchodzą jak do jeszcze jednej wysokobudżetowej produkcji z Hollywoodu.   Pierwsze pół godziny ""Księcia"" wydaje się niepotrzebnie rozwleczone. Harry (Daniel Radcliffe) przypomina sobie wydarzenia tuż po bitwie w ministerstwie magii, podczas gdy Śmierciożercy pod wodzą demonicznej Bellatrix Lestrange (cudowna Bonham-Carter) knują spisek mający na celu przejęcie władzy w  świecie czarodziejów.  Bohater z malowniczą blizną na czole spotyka się z Dumbledore'em (Gambon), z którym odwiedza słynnego specjalistę od eliksirów, Horacego Slughorna (Broadbent). Razem próbują namówić go, aby zajął miejsce w gronie pedagogicznym Hogwartu.  Gdy wszyscy bohaterowie docierają już do szkoły, zaczyna się romansowa część filmu. W Ronie zakochuje się Lavender Brown, Hermionę adoruje jakiś kretyn chcący zrobić karierę w drużynie quidditcha, zaś maślane oczy do Harry'ego robi Romilda Vane.  Po godzinie konfiguracja zostaje zaburzona – w końcu obracamy się wśród siedemnastolatków, którym buzują hormony. Uczniowie Hogwartu zachowują się mimo wszystko bardzo obyczajnie jak na współczesną młodzież. Pocałunek to wszystko, o czym może marzyć nieletni czarodziej ze złamanym sercem. Nie dziwię się więc wcale, że ""Księcia Półkrwi"" chwalą katoliccy publicyści – większą pruderię dałoby się pewnie zaobserwować jedynie na rekolekcjach w zakonie Dominikanów.  Pod wpływem puszystej masy romantycznych uniesień rozmywa się kluczowy wątek prowadzonego przez Pottera i Dumbledore'a śledztwa w sprawie przeszłości Lorda Voldemorta. Akcja filmu ma czasami tempo lekko zużytej miotły, ale w najlepszych momentach twórcy potrafią rzucić zaklęcie zapewniające niespodziewany przyrost napięcia. Mam tu na myśli sekwencję ataku Śmierciożerców na dom Weasleyów oraz finałową wyprawę Harry'ego razem z dyrektorem Hogwartu po pewien śmiercionośny artefakt. Ta ostatnia zakończona jest czysto horrorową sceną, która niejedną delikatną panienkę może przyprawić o szybsze bicie serca.  Klimat wydaje się zresztą najsilniejszą stroną ""Księcia Półkrwi"". Zdjęcia Bruno Delbonnela utrzymane są w zimnym, nieprzyjemnym odcieniu oddającym fatalizm płynącej leniwie opowieści. Strona techniczna to klasa sama dla siebie, ale nie mogę pozbyć się wrażenia, że film Yatesa to po prostu  wydłużony ponad miarę wstęp do wieńczących serię ""\Insygniów Śmierci"". Fani nie będą jednak narzekać – czekali na ten obraz wystarczająco długo, więc teraz pragną tylko zanurzyć się w oceanie magii.   "
Wszystko (2009),3,"Szczerze podziwiam zacięcie i upór Artura Wyrzykowskiego, który postanowił nakręcić ""na wariata"" profesjonalny film krótkometrażowy. Młody reżyser pluł krwią, ale obiecał sobie, iż zdjęcia powstaną na taśmie filmowej, a nie prostackiej cyfrze. Do budżetu dołożyli się internauci i PISF, zaś wsparcia udzieliło tyle instytucji, że nie zdołałbym ich pewnie policzyć na wszystkich palcach u dłoni i stóp. Wyrzykowski dowiódł ostatecznie swojej sprawności w roli organizatora i kierownika, za co należałaby mu się piątka z plusem w łódzkiej Filmówce, gdyby tylko udało mu się ją skończyć. O finałowym efekcie nie da się jednak napisać za wiele dobrego. Zawodzi nawet scena erotyczna, w trakcie której piękna jak manekin w sklepie z bielizną Marta Żmuda-Trzebiatowska odsłania zaledwie plecy.  ""Wszystko"" mogłoby się równie dobrze nazywać  ""Nic"". Oba tytuły brzmią pretensjonalnie, ale ten drugi wyrażałby przynajmniej stan umysłu widza po seansie. No bo, o co właściwie chodzi w tym filmie? Jakiś chuderlawy popapraniec (Mateusz Banasiuk) rozpacza nad niespełnionym uczuciem do dziewczyny, w przerwach cierpiąc z powodu moralnego rozkładu swojej rodziny. Biadoli nawet wtedy, gdy panienka chce iść z nim do łóżka. Ktoś mógłby stwierdzić, że Wyrzykowski podąża śladami Marka Koterskiego, odsłaniając frustrację i emocjonalną zgniliznę młodego pokolenia - i tak źle, i tak niedobrze, Boże, jesteśmy straceni! Tego możemy być akurat pewni, jeśli powstanie jeszcze kilka takich filmów na poziomie pamiętnika średnio rozgarniętego gimnazjalisty.  ""Wszystko"" oferuje parę fajnych ujęć kamery (autorstwa Michała Szewczuka), ale poza tym jest pozbawione puenty, przykuwającego uwagę aktorstwa, a nawet elementarnej logiki. Wyrzykowskiemu wydawało się chyba, że jak posadzi na ławce ładnie uśmiechającą się Trzebiatowską i puści zza kadru optymistyczną piosenkę, to nikt nie zada pytania: co jest, k..., grane?! No to ja pytam, choć nie spodziewam się usłyszeć odpowiedzi. Jeśli tak ma wyglądać przyszłość polskiego kina, to dołączam do ""Dziewczyny z bagażnika"" (tytuł właśnie powstającego nowego filmu Wyrzykowskiego) i proszę kierowcę o wywiezienie mnie do lasu. "
Bobby (2006),6,"Czwartek, 4 kwietnia 1968 roku. W Hotelu Ambassador w Los Angeles dzień jak co dzień. Szef hotelu romansuje z pracownicą za plecami swojej żony. Jego podwładny, kierownik kuchni, wyzyskuje pracowników, za co zostaje zwolniony. Kucharze, portierzy i goście hotelu głowy zaprzątnięte mają swoimi problemami. Młodzi wolontariusze naćpają się, zamiast pomagać w prawyborach pewnego polityka, z którym bezskutecznie wywiad próbuje przeprowadzić prodemokratyczna dziennikarka z Czechosłowacji rozkwitającej w okresie Praskiej Wiosny. Szefowie kampanii polityka robią wszystko, by ten wygrał prawybory prezydenckie w Kalifornii i zdobył nominację Demokratów. Tego wieczoru goście mieli świętować jego zwycięstwo lub też wspierać go w wypadku porażki. Tym politykiem był Robert F. Kennedy, a 4 kwietnia był przedostatnim dniem jego życia. Już po północy, kiedy wiadomo było, że Kalifornia jest jego, Kennedy zostaje postrzelony. Rana okaże się śmiertelna i dzień później, 6 kwietnia brat JFK-a umiera.  Emilio Estevez postanowił opowiedzieć o tym feralnym dniu przez pryzmat zwyczajnych ludzi, osób, o których w swoich przemówieniach opowiadał RFK, osób, które mogły być jego potencjalnymi wyborcami. Estevez przeplata scenki rodzajowe z życia hotelu ze zdjęciami archiwalnymi Kennedy'ego i fragmentami jego wystąpień publicznych. Powstaje z tego interesująca pieśń żałobna ukazującego Kennedy'ego jako działacza na rzecz pokoju i porozumienia, idealistę próbującego pogrzebać podziały społeczne.  Jako portret tragicznie zmarłego kandydata na prezydenta, ""Bobby"" sprawuje się znakomicie. Gorzej niestety wypada na poziomie podstawowym – fabuły. ""Bobby"" to film nazywany z angielska 'ensamble cast'. Oznacza to obraz, w którym  równorzędnych postaci jest co najmniej kilka. Zazwyczaj jest ich około 10, rzadko więcej. U Esteveza jest ich aż 22. To dużo za dużo. Biorąc pod uwagę, że film nie jest wcale taki długi, każdej z postaci nie poświęca się więcej niż 4 minuty. To za mało, by opowiedzieć historię. Dostajemy zatem kilkanaście slajdów, ledwo zarysowanych opowieści, z jasnym przesłaniem, że tak naprawdę nic z tego nie jest ważne, liczy się tylko sekwencja finałowa. Ta oczywiście Estevezowi wyszła znakomicie. Pomysł, choreografia, montaż, wykonanie – wszystko perfekcyjnie przemyślane tworzy naprawdę mocną, emocjonalnie angażującą scenę. I nawet post scriptum w postaci przemówienia Kennedy'ego nie wydaje się tanim populizmem. A jednak trochę szkoda całej gamy starych i młodych, wznoszących i zwiędłych gwiazd ekranu, które przelatują migiem przez ekran. Z całego tłumu zapamiętuje się jedynie Sharon Stone i Demi Moore, które wzięły udział w najlepszej scenie, pokazując klasę i aktorski kunszt, o który dawno już przestaliśmy obie panie podejrzewać.  Polskie wydanie DVD to typowa propozycja wydawcy. Otrzymujemy wersję widescreen z dźwiękiem DD 5.1 w wersji angielskiej i polskim lektorem. I na tym koniec. Jak zwykle płyta pozbawiona jest dodatków, choć trzeba przyznać, że i za Oceanem niezbyt się wysilili, dodając jedynie materiał o produkcji i mini-dokument o rzeczywistych świadkach zamachu na Kennedy'ego. Nie mamy zatem tak naprawdę czego żałować."
Kup teraz (2008),2,"Oglądanie filmów, które wyszły spod ręki niezależnych polskich twórców, jest niebezpieczne. Ryzykujemy szacunkiem do siebie i polskich tytułów w ogóle. Najnowszy film Piotra Matwiejczyka ""Kup teraz"" to bomba, która już po pierwszych scenach wybucha prosto w twarz. Po odzyskaniu przytomności nasuwa się wniosek: nie chcę tych oczu, co złe rzeczy widzą.  Przy okazji pokazania zabawnej z założenia historii, twórcy postanowili wcisnąć w film morał, że uzależnienie od komputera, internetu, a szczególnie portalu z aukcjami internetowymi AlleGrosz może być tragiczne w skutkach. Dwóch braci wiedzie niezbyt satysfakcjonujący ich żywot u boku dziewczyn, które najchętniej wymieniliby na inne, w myśl zasady ""U sąsiada trawa jest zawsze bardziej zielona"". Piotr (Piotr Matwiejczyk) musi użerać się z partnerką, której ""pseudonim"" Suka (Paulina Zgoda) najdobitniej oddaje jej charakter. Dla przeciwieństwa jego brat, Dawid (Dawid Antkowiak), chciałby mieć dziewczynę-kapo, której twarda ręka nie pozwalałaby mu się wykolejać na życiowych zakrętach, Beata (Beata Lech) bowiem jest bardzo delikatną i naiwną dziewczyną, która pozwala mu na wszystko. Chłopcy na mocnym rauszu postanawiają więc wystawić na AlleGroszu swoje dziewczyny, żeby sprawdzić, która jest więcej warta. Kiedy rano na rozrywającym im głowy kacu przypominają sobie, co zrobili, próbują zrobić wszystko, żeby to odkręcić.  Główna rolę w filmie odegrała ""polskość"" w rozumieniu: nuda, nuda, nic się nie dzieje, do czasu kiedy chłopcy zagalopowują się w rywalizacji o to, kto ma gorzej. Akcje w większości rozgrywają się w ciasnych mieszkaniach, a bohaterowie są do granic możliwości typowi. Kombinują, upijają się wódką do nieprzytomności, są nerwowi i sfrustrowani. Niewielkie fundusze nie mogą być usprawiedliwieniem na brak pomysłu na ciekawe zilustrowanie nawet najprostszej historii. Jedynym plusem filmu są błyskotliwe rozwiązania montażowe i reżyserskie. Piotr w przeciwieństwie do swojego brata, Dominika, nie przynudza przydługimi scenami, a jego dialogi są dość zabawne. ""Dość zabawne"" dialogi jednak dobrego filmu nie czynią, a i profesjonalni aktorzy – Ewa Ziętek, Paweł Wawrzecki czy Marcin Dorociński – nie obronią swoimi rolami czegoś, co nie napawa optymizmem, że polskie kino doczeka się kiedyś genialnego reżysera. Film Piotra Matwiejczyka jest co najwyżej przeciętny, a my, jako widzowie, nie powinniśmy otwierać szampana za każdym razem, gdy obejrzymy coś zaledwie przyzwoitego. Poczekajmy więc z wybuchami euforii na lepsze czasy dla polskiego kina, nawet jeśli ten moment miałby nigdy nie nastąpić. W tym wypadku na zdrowie wyjdzie przestrzeganie złotej zasady: lepszy pełen szampan w lodówce niż ból głowy po kiepskiej imprezie.  Wydanie DVD zawiera obszerny reportaż z planu, prezentację sylwetek aktorów i twórców oraz kilka zwiastunów. Dźwięk – DD 5.1 lub DD 2.0, obraz 16:9."
Brüno (2009),7,"""Bruno"" Sachy Barona Cohena jest zabawniejszy od swojego głośnego poprzednika ""Borata"", ale nie zrobi raczej aż takiej furory wśród wymuskanych intelektualistów zachwycających się biczowaniem Ameryki. Film o kazachskim reporterze to nie tylko dobra komedia, ale i szydercze spojrzenie na fermentujące moralnie i kulturowo społeczeństwo za Oceanem. W ""Boracie"" Cohen był jednocześnie komikiem, skandalistą i demaskatorem.  Tutaj robi sobie po prostu jaja.  Tytułowy bohater to austriacki homoseksualista prowadzący program o tajnikach mody. Skłonność do nadmiernej ekstrawagancji staje się ostatecznie przyczyną blamażu Bruna – ubrany w pokryty rzepami kostium niszczy pokaz kreacji znanego projektanta, przez co zostaje wpisany na czarną listę wrogów luksusowego krawiectwa. Ochroniarze mają odtąd obowiązek nie wpuszczać go na branżowe imprezy. Zdruzgotany Bruno postanawia wyjechać do Stanów Zjednoczonych, by stać się tam najsławniejszym Austriakiem od czasów Adolfa Hitlera. W wędrówce nieznośnemu narcyzowi towarzyszy zakochany w nim asystent Lutz.  ""Bruno"" przypomina pod wieloma względami ""Borata"". I tu, i tu mamy do czynienia z podrabianym dokumentem, w którym kamera obserwuje wyczyny szalonego obcokrajowca na amerykańskiej ziemi. Oba filmy otwiera też dowcipna zajawka, przedstawiająca widzom dotychczasowe dokonania tytułowych postaci. Nowy obraz nie może jednak osiągnąć intelektualnej erekcji, przez co do końca nie wiadomo, po co w ogóle powstał. Nie jest to ani prawy sierpowy wymierzony w stronę prymitywnych homofobów, ani prowokujący żart z rozwydrzonych środowisk gejowskich. Co wrażliwszych mogą przerazić najwyżej sceny, w których rodzice małych dzieci niczym zepsute roboty przystają na coraz potworniejsze pomysły sesji zdjęciowych z udziałem ich pociech.  Cohen wykorzystuje całe dobrodziejstwo homoseksualnego inwentarza do kręcenia prześmiesznych scenek, z których zazwyczaj nic jednak nie wynika. Co by nie mówić, trzeba przyznać, że brytyjski gwiazdor jest wybornym komikiem. Wytryski humoru są tu częstsze niż okrzyki w stylu Oh my God, oh yeah w filmach porno. Ci, którzy znają wcześniejsze dokonania Cohena, wiedzą już, że fani Kabaretu Starszych Panów nie mają czego szukać w kinie. Choć ""Bruno"" co chwila przekracza granice dobrego smaku (falujące penisy to zaledwie przystawka), jest niewątpliwie dziełem inteligentnych gości. Tyczy się to również autorów polskiego tłumaczenia – niepokojąco falliczna statuetka Oscara należy im się chociażby za obłędną trawestację tytułu powieści Milana Kundery.  Nieznośna lepkość odbytu - toż to prawie poezja! "
Horsemen - Jeźdźcy Apokalipsy (2009),2,"Zepsucie szerzy się na świecie. Zło i obojętność zagnieździła się w ludzkich domach. Brakuje moralnego fundamentu, emocjonalnych więzi, tolerancji. To przesłanie twórcy horrorów i thrillerów wbijają widzom do głów już od wielu lat. ""Horsemen - Jeźdźcy Apokalipsy"" to najnowszy przykład ewangelizacji przez głoszenie koncepcji Dni Ostatnich. O ile jednak w takiej ""Pile"" człowiek miał szansę na poprawę (choć było to mało prawdopodobne), o tyle w filmie Jonasa Åkerlunda pozostaje już tylko ujawnienie brudu i śmierć ofiarna.  Przewodnikiem po tym zepsutym świecie jest Aidan Breslin, detektyw policyjny od czasu przedwczesnej śmierci żony na raka, samotnie wychowujący dwójkę synów. Breslin zdecydowanie nie radzi sobie ani z żałobą, ani z wychowaniem dzieci, czego zaczyna być coraz boleśniej świadomy, kiedy musi się zająć serią zabójstw. Brutalne, inspirowane Biblią, mające wyraźnie rytualny charakter morderstwa ujawniają zarazem brudną przeszłość ofiar. Jako pierwsza odkryta zostaje pewna kobieta. Sposób, w jaki zginęła, sprawia, że łatwo jest się nad nią litować. Wkrótce jednak okazuje się, że przez lata udawała, że nie widzi, jak jej mąż wykorzystuje ich adoptowaną nastoletnią córkę. Kolejne zbrodnie również będą piętnować grzech i występek.  Dla Szweda Jonasa Åkerlunda ""Horsemen - Jeźdźcy Apokalipsy"" to dopiero druga poważna produkcja filmowa. Dotąd znany był głównie z realizacji wideoklipów, w których wykazał się sporą pomysłowością. Można się było zatem spodziewać ciekawej perspektywy na wyświechtany temat seryjnych morderców. Niestety Åkerlund niezbyt dobrze wywiązał się ze swoich obowiązków. Jego film można traktować jako sentymentalną podróż w czasie. Przypomina bowiem tytuły, które masowo oglądało się w latach 80. na kasetach wideo. Z mniej znaną obsadą, można byłoby z łatwością uznać, że takie właśnie były intencje twórców – moda na lata 80. w Hollywood jest w pełni rozkwitu. Jednak Quaid, Zhang, Pucci, Collins Jr., a nawet nasz rodak Jan A.P. Kaczmarek (autor muzyki) każą sądzić, że twórcy mieli znacznie większe ambicje. W rezultacie mamy świetnie obsadzony przeciętny thriller psychologiczny, z klasycznym bohaterem zmarnowanym przez życie.  W pełni pochwalić można jedynie zdjęcia. Eric Broms, zresztą stały współpracownik Åkerlunda, szczególnie dobrze radzi sobie w plenerach. Ma prawdziwy dar do wykorzystywania dużych przestrzeni, co widać choćby w scenie jazdy głównego bohatera na miejsce pierwszej zbrodni.  Wybierając się na ""Horsemen - Jeźdźcy Apokalipsy"", nie należy się nastawiać na oryginalność czy to fabuły, czy to formy. Produkcję polecić można przede wszystkim koneserom gatunku, którzy poświęcą uwagę na tropienie cytatów i wychwytywanie detali, jakie stanowią o wyjątkowości obrazu.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Rozmowy z innymi kobietami (2005),7,"Kobieta i mężczyzna spotykają się na weselu. On jest bratem panny młodej, ona druhną 'z ławki rezerwowej'. Zaczynają rozmawiać, opowiadają o swoich byłych, o życiu teraz – spędzają razem całe wesele, a kiedy impreza się kończy, lądują w hotelowym pokoju, gdzie... dalej wspominają z krótką przerwą na seks. Zwyczajna dwójka nieznajomych, których połączył na noc wspólny los? Nic bardziej mylnego! Rzeczywiście oboje są teraz dla siebie obcymi ludźmi, lecz nie zawsze tak było. Kiedy byli młodzi i naiwni, byli w sobie szaleńczo zakochani. Nawet pobrali się, lecz małżeństwo okazało się nieudane. Od rozwodu kontakt urwał im się kompletnie. Aż do teraz. Widok zmienionej, lecz przecież znajomej twarzy przywołuje uczucia. Czy jednak są one prawdziwe, czy może jest to tylko ożywiona na chwilę tęsknota za tym, co było i już nie wróci? Każde z nich ma przecież nowe życie. Nie ma w nim może miłosnych uniesień, lecz jest stabilizacja, bezpieczeństwo, zaspokojenie podstawowych potrzeb. Bohaterowie otrzymują kuszącą szansę porzucenia nudnej egzystencji, ale musieliby wtedy zapłacić wysoką cenę.  ""Rozmowy z innymi kobietami"" to kino kameralne, gdzie w zasadzie poza dwójką głównych bohaterów nie ma nikogo. Film oglądałoby się prawie jak teatr telewizji, gdyby nie formalne zabiegi reżysera. Hans Canosa postanowił skorzystać z popularnego przez chwilę tricku z podziałem ekranu. Jedną część poświęcił mężczyźnie, drugą kobiecie. Dzięki temu widz otrzymuje jednocześnie wgląd w obie perspektywy na tę samą sytuację. Gdyby na tym zabiegu Canosa poprzestał, film dużo by zyskał. Reżyser jednak bardziej niż na zawartości skupiony był na formie obrazu i dorzucił jeszcze kilka elementów, jak choćby projekcje reminiscencji bohaterów. Zamiast wzmacniać film fabularnie, osłabiają go one mocno, ponieważ nie pozwalają w pełni skupić się na bohaterach. Postaci zostają przytłoczone, pojawia się prawie schizofreniczne rozszczepienie, mur ze szkła, przez który obserwujemy Helenę Bonham Carter  i Aarona Eckharta. Sami aktorzy radzą sobie dobrze z powierzonymi rolami. Materiał wyjściowy był prosty i wymagał jedynie silnej więzi między postaciami. I więź ta rzeczywiście została nawiązana. Eckhart i Carter zachowują się jak stare małżeństwo. Może nie są to kreacje pokroju Elizabeth Taylor i Richarda Burtona w ""Kto się boi Virginii Woolf?"", ale im mało kto jest w stanie dorównać.  Polskie wydanie DVD przedstawia się raczej mało efektownie. Na płycie jest jedynie film, a za dodatki służą zwiastuny innych tytułów dystrybutora. Zabrakło komentarza reżysera, wywiadów z aktorami i reportaży, w tym właśnie reportażu o idei podzielonego ekranu. Na osłodę pozostaje nam anamorficzny obraz i dźwięk Dolby Digital 5.1."
Boski (2008),7,"W styczniu tego roku Giulio Andreotti skończył 90 lat. We Włoszech jest to postać mityczna. Jedna z najważniejszych osobowości Chrześcijańskich Demokratów, wyniósł partię na szczyty władzy i doprowadził do jej zniszczenia. Siedmiokrotny premier Włoch, dożywotni senator, oskarżany o powiązania z mafią i zlecanie politycznych morderstw, za które był skazywany, a potem uniewinniany. Uwielbiany przez nielicznych, nienawidzony przez wielu (nawet w samej partii), budził powszechny strach jak również szacunek. Nawet teraz zdarza mu się doprowadzać rządy do dymisji. Czy o kimś tego pokroju można zatem nakręcić zwyczajny film biograficzny? Paolo Sorrentino, reżyser ""Boskiego"", odpowiada 'nie' i w zamian daje nam niezwykłą konstrukcję artystyczną, będącą swoistą kontemplacją politycznego giganta.  Nominalnie film dotyczy okresu 1991-93. W tym czasie Andreotti zostaje po raz siódmy zaprzysiężony na premiera Włoch, zostaje dożywotnim senatorem, przeżywa porażkę w wyborach prezydenckich, jest świadkiem upadku Chrześcijańskich Demokratów w związku z oskarżeniami o korupcję, zostaje zdjęty z urzędu i postawiony w stan oskarżenia o zlecenie paru morderstw i powiązania z mafią. Jeśli jednak sądzicie, że z filmu Sorrentino dowiecie się szczegółów na temat tych zdarzeń, to się grubo mylicie. Reżyser wykorzystuje fakty niczym wątek wplatany w osnowę artystycznej konwencji. Rezultatem tych zabiegów jest jedyne w swoim rodzaju widowisko łączące w sobie gigantomachię opery, wysublimowanie produkcji art-house'owych i brutalną dynamikę współczesnego kina gangsterskiego. Znakomite zdjęcia Luci Bigazziego w połączeniu z eklektyczną, lecz doskonale przemyślaną, ścieżką dźwiękową dopełniają dzieła, tworząc wielofasetowy portret człowieka, który jest niczym innym jak awatarem idei. W przypadku Andreottiego tą ideą jest polityka. Nic więcej dla niego nie istnieje. On odżywia się nią, oddycha i wydala. Stuprocentowy pragmatyk nie boi się sięgnąć po każde narzędzie, byle dojść do celu. I choć pewne decyzje mogą go prześladować latami, nigdy z tego powodu nie cofnie się z obranej drogi. Jego ciało może go zdradzić, każąc mu cierpieć na uporczywy ból głowy. On sam nigdy się nie podda.  Mówiąc o postaci Adreottiego, nie sposób nie wspomnieć o kreacji Toniego Servillo. Aktorowi udała się rzadka sztuka połączenia dokładnego oddania manieryzmów pierwowzoru z wiarygodną grą filmową, która z życiem czasami niewiele ma wspólnego. Zazwyczaj, kiedy aktor skupia się na dokładnym papugowaniu osoby, którą odgrywa, brakuje mu już sił, by grać z przekonaniem i werwą nadającą postaci pozory życia. Servillo jest absolutnie bezbłędny, całkowicie skoncentrowany, ani przez chwilę nie wypada z roli, a miejscami wznosi się na wyżyny aktorskiego kunsztu (jak choć w monologu-wyznaniu winy). Servillo jest prawdziwie boski, jest słońcem, wokół którego niczym planetarne konstelacje krąży reszta aktorów.  ""Boski"" to znakomite kino artystyczne. Jednak mimo obszernych przypisów na początku i na końcu, szczerze doradzam każdemu potencjalnemu widzowi, by przed wybraniem się na seans poznał, choćby w największym zarysie, historię Chrześcijańskiej Demokracji we Włoszech."
Epoka lodowcowa 3: Era dinozaurów (2009),6,"Twórcy ""Epoki lodowcowej 3: Era dinozaurów"" mogliby spokojnie ubiegać się o wsparcie ministerstwa edukacji. Animacja może bowiem uchodzić za materiał pomocniczy na lekcjach przysposobienia do życia w rodzinie. Dzieciaki dowiedzą się z niego wszystkiego, o czym rodzice wstydzą się z nimi rozmawiać.  Film rozpoczyna się lekcją poglądową na temat dynamiki związków damsko-męskich. Już w pierwszej minucie wszyscy chłopcy dowiadują się, na co zwracać uwagę w wyglądzie płci przeciwnej. Zaczynamy od kształtnego tyłeczka (w tym przypadku zamiast obcisłymi szortami przyozdobionego wspaniałym ogonem), potem wzrok przenosi się wyżej na unoszące się i opadające piersi, a na koniec na wielkie oczy przysłonięte długimi powabnymi rzęsami. Kiedy już ocenimy wdzięki damy w pełnej krasie, możemy przejść do lekcji numer dwa, z której chłopcy dowiedzą się, że ostre jak żylety dziewojki są równie niebezpieczne, co atrakcyjne i spotkanie z nimi kończy się dla miernych przedstawicieli płci brzydkiej w jeden tylko sposób: bólem i zgrzytaniem zębów.  W ciągu kolejnych 85 minut poznamy podstawy macierzyństwa i tacierzyństwa. Będziemy mogli również obserwować, jak sobie radzą 'alternatywni' rodzice (jeden z bohaterów, choć jest samcem, zostaje matką). Ta lekcja kończy się prostym morałem, że geje może i sympatyczni są, ale bez kobiety wychowywać dzieci nie powinni. Twórcy straszą również tych, którym nie pali się do wejścia w błogosławiony stan małżeński. Kawalerzy mają do wyboru albo samotnie ześwirować, albo też podczepić się pod inną rodzinę i zostać 'wujkiem'.  Poza tymi wartościowymi lekcjami życia, ""Epoka lodowcowa"" niczym specjalnym się nie wyróżnia. Animacja wyraźnie cierpi na syndrom serii i zamiast twórczego podejścia, mamy do czynienia z odcinaniem kuponów. Dla wszystkich tych, którym Maniek, Ela, Diego i Sid są bliscy, to dobra wiadomość – możecie spokojnie zasiąść w fotelach i zobaczycie, że w ogóle się nie zmienili. Niestety twórcy, traktując bohaterów i całą serię w taki sposób, zapędzają sami siebie w kozi róg. Dalej po prostu już się pójść nie da.  Sama animacja złożonością również nie grzeszy, dlatego też należy ją oglądać w 3D. Tam efekty naprawdę mogą sprawić frajdę wszystkim dzieciakom i tym młodym, i tym nieco starszym, zaś wersja 2D istnieje tylko z powodów logistycznych – po prostu nie wszystkie kina są jeszcze przygotowane na puszczanie filmów trójwymiarowych.  ""Epoka lodowcowa 3: Era dinozaurów"" to animacja skrojona w sam raz na lato. Kilka prosty nauk, trochę znanych bohaterów i zero eksperymentów, które mogłyby widzów nieprzyjemnie zaskoczyć. A po wszystkim można wybrać się na lody, kupić plastikowego dinosia i rodzinny weekend mieć  zaliczony."
Kac Vegas (2009),8,"Nowa komedia Todda Phillipsa przynosi odkrycie, że kac po ostrej balandze może być zabawny. No dobra, do śmiechu nie mają pewnie uczestnicy minionego party, których miny zdają się wyrażać popularny wśród użytkowników portali filmowych skrót WTF?! Jednak obserwatorzy zażenowania eks-imprezowiczów będą bawić się niczym świnki przy pełnym korycie. Chyba że poślizną się akurat na wymiocinach jakiegoś zesztywniałego grubasa.  Phillips, który od lat specjalizuje się w kumpelskich komediach (""Ostra jazda"", ""Old School: Niezaliczona""), jak mało kto zna się na komponowaniu filmowych drinków rozweselających. Czego potrzeba, żeby dobrze zabawić się w kinie? Sympatycznych bohaterów, świńskiego humoru, wpadającej w ucho ścieżki dźwiękowej oraz fajnej fury z wygodnym tylnym siedzeniem, gdzie będzie można zapakować się z jakąś przygodnie poznaną specjalistką w dziedzinie ornitologii. Twórcom ""Kac Vegas"" (świetny polski tytuł) nie brakuje przede wszystkim pary, by każdy z tych elementów posklejać w trzymającą się na nogach całość.  Pomysł wyjściowy jest banalnie prosty: trzech kumpli budzi się luksusowym apartamencie w stolicy hazardu po zakrapianym alkoholem wieczorze kawalerskim. Pewnie mogliby przeboleć fakt, że lokal jest kompletnie zdemolowany, a w łazience siedzi głodny tygrys. Gorzej, że czwarty przyjaciel, który następnego dnia miał wziąć ślub, zniknął w tajemniczych okolicznościach. Zanim chłopaki ustalą, co się z nim stało, przejdą prawdziwą gehennę, ale dojrzeją też do podjęcia paru poważnych decyzji.  ""Kac Vegas"" nie jest tak finezyjne jak produkcje guru amerykańskiej komedii Judda Apatowa – żarty są zazwyczaj prostackie, a o głównych postaciach nie da się powiedzieć więcej niż to, że są popapranymi nieudacznikami. Twórców ratuje jednak nieznajomość granic dobrego smaku. Zamiast serwować widowni przetrawione do reszty żarty o spermie w piwie, idą na całość. ""Wszystko, co wydarzy się w Vegas, zostaje w Vegas"" - stwierdza, mrugając okiem przyszły teść zaginionego bohatera. A skoro tak, to cieszmy się chwilą i nie oglądajmy się na fałszywych obrońców moralności. Absolutna wolność, w której pławi się reżyser, udziela się od razu samczej widowni. Żony i narzeczone mogą zostać w kinowym hallu. Faceci muszą się wyszumieć. Dlatego ""Candy Shop"" 50 Centa przerobione tu na weselny, lekko jazzujący szlagier brzmi równie szczerze, co prośba każdego skacowanego gościa, by podać mu szklankę piwa."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
"Nim diabeł dowie się, że nie żyjesz (2007)",7,"Starość jest straszna. Nie, nie dlatego, że wiąże się z obumieraniem ciała i powolnym gniciem umysłu. Starość nie ma po prostu złudzeń, nadziei i fałszywego poczucia, że wie o świecie więcej niż inni. Wystarczy spojrzeć na na Sidneya Lumeta, który w wieku 84 lat nakręcił jeden ze swoich najlepszych filmów. ""Nim diabeł dowie się, że nie żyjesz"" to przesiąknięte chłodem okrutne kino  - amerykański sen staje się tu koszmarem przeciętniaków spętanych sznurem własnej głupoty i podłości. Coś jak u braci Coen, tyle że bez ironicznego dystansu, który łagodził diagnozę wystawianą współczesnemu światu. Może Lumet nie ma poczucia humoru? A może nawet szyderczy śmiech nie jest w stanie przebić się przez masywną ścianę zła?  Skok na kasę to stały punkt w gatunku kryminału. Wiadomo – zapewnia dodatkowe napięcie, a przy okazji podbija emocjonalną stawkę (od powodzenia akcji zależy przecież przyszłość bohaterów). Lumet łamie jednak schemat i już w pierwszych scenach pokazuje, że napad na sklep jubilerski nie udał się. Potem rozsypuje do reszty fabularne puzzle i  zaczyna na nowo je układać. Zaburzenie chronologii zdarzeń, choć początkowo wydaje się męczącym chwytem formalnym (ach, ta nasza bezsensowna i przypadkowa egzystencja), w miarę rozwoju akcji pozwala widzom odkrywać kolejne wstydliwe tajemnice postaci.  W filmie Lumeta wszyscy są zarówno winnymi, jak i poszkodowanymi. Andy (Hoffman) defrauduje pieniądze firmy, w której pracuje, na narkotyki. Jego brat Hank (Hawke) to tępy nieudacznik niepotrafiący nawet uzbierać forsy na alimenty. Żona Andy'ego (świetnie trzymająca się Tomei) doprawia mu rogi, nie mogąc doczekać się odrobiny czułości. Bohaterowie żyją w emocjonalnej pustce, której nie potrafią wypełnić ani pieniądze, ani dragi, ani nawet seks. W requiem dla amerykańskiego snu (ile ich już było?) reżyser wplata elementy greckiej tragedii. Pewnie nie robiłyby one aż takiego wrażenia, gdyby nie wybitny zespół  aktorski. Kreacje Hoffmana i Hawke'a warte są Oscarów, a w połączeniu z suchym, beznamiętnym stylem reżyserskim Lumeta zapewniają seans mocnych wrażeń.  Nie znajdziecie za wielu dodatków w polskim wydaniu DVD. Oprócz notek na temat twórców filmu dostępny jest również jego zwiastun. Do tego zapowiedzi innych tytułów dystrybuowanych przez Vision. Dźwięk w formacie Dolby Digital 5.1, a obraz – 16:9. Do wyboru czekają lektor bądź napisy."
Ile waży koń trojański? (2008),7,"Film Juliusza Machulskiego, choć pozornie nie ma żadnego związku ani z koniem, ani z Troją, posiada jednak elementy wspólne z figurą wymienioną w tytule. Podobnie jak okres dający rodowód koniowi trojańskiemu jest odległy od naszych czasów, tak i lata osiemdziesiąte, w których w zbiorowej świadomości hulały absurdy komunizmu, wydają się z naszej perspektywy czasami niemal antycznymi.  Zosia, którą zagrała Ilona Ostrowska, jest tak szczęśliwa ze swoim drugim mężem i córką z pierwszego małżeństwa, że w sylwestrową noc na przełomie 1999 i 2000 roku nieopatrznie mówi, że żałuje, że nie poznała Kuby kilka lat wcześniej. W wyznaniu ukrywa się również życzenie, że chciałaby być młodsza. Kiedy budzi się następnego ranka, w sukni z czasów studiów, a jej mąż Darek (klasa sama w sobie - Robert Więckiewicz) paraduje w mało gustownych slipach, film przeobraża się w wycieczkę po muzeum PRL-u. Zosia musi się pozbyć wąsatego miłośnika polowań i jak najszybciej poznać swojego przyszłego męża-intelektualistę.  Peerelowskie lata osiemdziesiąte okazały się wciąż niewyczerpanym źródłem komizmu wynikającego z absurdu nie tylko ustroju, ale i mentalności ludzi. Zosia, która wróciła do tych czasów wyposażona w doświadczenie zdobyte już w latach nowej ery, wyróżnia się na tle szarych ludzi żyjących od ograniczenia do ograniczenia, którzy jeszcze wtedy nie mogli mieć świadomości, że i ich czeka wkrótce możliwość życia w warunkach na miarę Europy Zachodniej. Bohaterka wielokrotnie zdradza ludziom ich przyszłość, rzucając to na lewo, to na prawo pewne informacje, które w efekcie mogłyby zmienić ich życie, ale nie to jest ważne. Ważne nie jest także to, że mogłaby się wzbogacić, i to nie tylko na takiej informacji, że ""Ikeja będzie w Jankach"". Pragmatyczne myślenie rodem z lat komunizmu, by robić interesy na czym się da, w tym filmie udziela się tylko widzowi. Dla bohaterki liczy się tylko miłość, a to, że kocha swojego drugiego męża i córkę, jest zaznaczone już od samego początku. Wycieczka w przeszłość odbywa się więc w tylko jednym celu – odnaleźć Kubę.  Słodycz małżeńskich relacji i rodzinna sielanka przypominająca schematycznością amerykańskie filmy o rodzinach wyciętych z kolorowych katalogów nawet nie mdli, kiedy nie zapomni się, że taka jest konwencja filmów romantycznych. A ten jest wyjątkowo dobry. Syn-reżyser podtrzymuje tradycję, zgodnie z którą marka nazwiska ""Machulski"" łączy się z takimi określeniami, jak ""zabawnie"", ""przyjemnie"", a nawet ""wow"" w tonacji wykrzyknikowej.  Wśród materiałów dodatkowych na płycie znajdziecie m.in. dokument o realizacji oraz relację z premiery.  Do tego można odtworzyć film wraz z komentarzem reżysera, który snuje luźne refleksje przeplatające się z ciekawymi uwagami na temat powstawania filmu i poszczególnych scen. Na płycie znajduje się także zwiastun filmu oraz kilku innych tytułów kinowych i DVD dystrybuowanych przez Monolith. Dźwięk w jakości DD 5.1, obraz standardowo 16:9. Dostępne są angielskie napisy. "
Zack i Miri kręcą porno (2008),7,"Seks między przyjaciółmi zawsze wszystko zmienia. Zack (Rogen) i Miri (Banks) kumplują się od dzieciństwa i choć mieszkają razem od ładnych paru lat, żadne z nich nie wpadło na pomysł, aby  spuentować jakoś wspólną znajomość. Ona wrzeszczy na niego za każdym razem, gdy ten wchodzi do łazienki bez pukania i widzi ją robiącą kupę. On, zamiast opłacić stertę zalegających rachunków, kupił sobie właśnie na aukcji internetowej ciparkę – waginę ukrytą w latarce. I tak im to życie płynie, ni to w zbytku, ni to w biedzie, do czasu aż tuż przed świętem dziękczynienia jakiś łajdak odłącza w ich mieszkaniu wodę, prąd i ogrzewanie. Ponieważ nic nie zapowiada przyjazdu kawalerii zaopatrzonej w worek z dolarami, nasi bohaterowie postanawiają zdobyć potrzebne pieniądze, kręcąc pornosa. W końcu nic, co ludzkie...  Za reżyserię tej bardzo konserwatywnej w duchu komedii odpowiada Kevin Smith, twórca kultowych ""Sprzedawców"" i ""W pogoni za Amy"". Fani jego wcześniejszych dzieł doskonale wiedzą, czego powinni się spodziewać – jeśli w obrazie nie znajdzie się choćby jeden dialog o ""ciągnięciu druta"" i ""zjeżdżaniu na ręcznym"", seans należy uznać za stracony. W ""Zacku i Miri"" Smith idzie jednak dalej, bo na ekranie otrzymujemy nareszcie wizualizację soczystych opisów. Z tego również powodu reżyser miał problem z organizacją przyznającą w Stanach Zjednoczonych kategorie wiekowe dla filmów. No, ale jak się zatrudnia w obsadzie dwie pornogwiazdy, to chyba nie po to, by dyskutowały o mazurkach Szopena.  Choć wszystkie postaci klną tu na potęgę, a sceny seksu bywają dosadne, całość ma w sobie więcej z poczciwej komedii romantycznej niż obrazoburczego jajcarstwa. Wystarczy wspomnieć, że najwięcej wzruszeń dostarczy Wam prawdopodobnie moment, w którym tytułowi bohaterowie kochają się przed kamerą. Smith, podobnie jak jego duchowy uczeń Judd Apatow, wciąż ma w sobie to ujmujące gówniarstwo – niby bluzga i świntuszy, ale w gruncie rzeczy jest zakochanym gnojem gotowym zrezygnować nawet z palenia marihuany na rzecz swojej ukochanej.  Niedojrzałość w połączeniu ze skłonnością do sentymentalizmu potrafi być jednak groźna, co najlepiej widać w finale w filmu. Wytrysk landrynkowej mazi wprost na twarz widza wydaje się tandetnym zagraniem, jeśli przypomnimy sobie, co działo się godzinę wcześniej. Zack i Miri mają to jednak gdzieś – właśnie odkryli nową łóżkową zabawę pt. ""Holenderski ster"". Wizyta w kinie może wzbogacić również Wasze życie erotyczne."
Twierdza Beaufort (2007),7,"""Tak mi źle, tak mi źle, tak mi szaro. Każdy dzień ciągnie się jak makaron"". Ta mało wyszukana piosenka rodem z ""Wojny domowej"" mogłaby nie schodzić z ust bohaterów filmu Josepha Cedara. Dzieło tego reżysera zostało okrzyknięte największym sukcesem kina izraelskiego, warto się jednak zastanowić, na czym ten sukces polega.  Jak głosi wstęp do filmu: ""Zamek Beaufort, fort krzyżowców z XII wieku, przechodził z rąk do rąk i służył kolejnym armiom od setek lat. Krwawe bitwy nadały mu status mitycznego symbolu męstwa"". I o ten symbol mieszczący się w południowym Libanie w 1982 roku stoczył bitwę Izrael. W ciągu kilku godzin żołnierze zdobyli bazę, choć nie obyło się bez krwawych ofiar. W 1999 roku żołnierze stacjonującej tam jednostki zmęczeni monotonnym trybem życia, który przerywany jest informacjami o kolejnych ofiarach, w nieustannym oczekiwaniu na atak, które ma destrukcyjny wpływ na ich psychikę, zaczynają się zastanawiać, co z tą wojną jest nie tak. ""Twierdza Beaufort"" dotyka więc przede wszystkim tematów ideologicznych, omijając ilustrowanie scen walki.  Nie da się ukryć, że po osiemnastu latach od zdobycia Zamku Beaufort euforia związana ze zwycięstwem izraelskich żołnierzy nie jest już motorem napędowym działań kolejnych jednostek. W grupie, która w tej chwili broni bazy, zauważalna jest zmiana nastrojów. Niezmiennie wśród nich wciąż są osoby, które dadzą się rozstrzelać jak kaczki w imię bliżej nieokreślonych wartości, ale słuchając ich wypowiedzi, można się domyślić, że to nie z nimi sympatyzuje reżyser. Co mądrzejsi zauważają, że krwawa walka o twierdzę nie była konieczna, odrobina cierpliwości wystarczyłaby, by zdobyć ją bez ofiar. Nie wszystkich to jednak przekonuje i zdaje się, że właśnie w tym tkwi dramatyzm filmu Cedara. Mydlenie oczu ideologicznymi frazesami powtarzanymi przez wiele pokoleń, że ginąć w imię ojczyzny należy, uniemożliwia kierowanie się racjonalnymi przesłankami i właściwą ocenę sytuacji.  ""Twierdza Beaufort"" niewątpliwie jest więc filmem ważnym i jego tematyka tłumaczy zdobycie nagród na prestiżowych festiwalach. W tym momencie idealnie wpasowuje się krótkie, acz treściwe słówko ""ale"", które długo powstrzymywane w końcu może wystrzelić z mocą pocisku. Film dla przeciętnego widza jest tak monotonny – przez co wydaje się, że do jego obejrzenia potrzebnych jest kilka długich i deszczowych weekendów – że zalecać go można jedynie koneserom lubującym się w nurzaniu we flakach problematyki wojennej. Kolorowe kino amerykańskie przyzwyczaiło do zgoła innej stylistyki obrazowania wojny, w którym efekty specjalne i patetyczne przemówienia bohaterów odwracają uwagę od faktograficznego wymiaru co ambitniejszych produkcji. Zdaje się jednak, że tylko w takiej oprawie filmy o męskich zabawach w podbój świata mogą być na tyle znośne, by bez ścisku szczęki wytrwać do końca seansu.  Wydanie DVD nie zawiera żadnych dodatków. Do wyboru polski lektor lub polskie napisy. Dźwięk – DD 5.1, obraz – 16:9. "
Ciekawy przypadek Benjamina Buttona (2008),5,"David Fincher zrobił ładny film. Po tym zdaniu recenzja mogłaby się spokojnie skończyć,  bo też co jeszcze dałoby się o ""Benjaminie Buttonie"" napisać?  O ekranowym kolibrze będącym metaforą ludzkiego życia? O Bradzie Pitcie, którego można by zastąpić wieszakiem na płaszcze i nikt prawdopodobnie nie zauważyłby różnicy? A może o rewolucyjnych efektach specjalnych – jeśli Hollywood zacznie stosować je masowo, już wkrótce zza grobu do kin powrócą James Dean, Marlon Brando i setki innych legendarnych aktorów.    Ciekawy przypadek Davida Finchera pokazuje, jak zdolny i niepokorny reżyser porzucił szokujące pomysły na rzecz ugrzecznionego mainstreamu. Dlatego w filmie za 180 milionów dolarów znajdziecie tylko stek banałów ubranych w szaty poważnych maksym. Tytułowy bohater to już zupełny nudziarz – gdyby nie trapiąca go przypadłość, zasługiwałby na tytuł najmniej interesującego człowieka na Ziemi. Film w blisko trzy godziny streszcza jego całe życie, ale po seansie trudno określić, czy Button miał jakieś hobby albo czy istniało zajęcie, w którym był naprawdę dobry. U Finchera starzejący się od tyłu mężczyzna to zaledwie figura niosąca ze sobą przesłanie dotyczące ludzkiego losu – ten zaś niemal zawsze wiąże się z niespełnieniem. Ukochana Benjamina, Daisy (Blanchett), chciała być słynną tancerką, ale uliczny wypadek na zawsze pogrzebał jej marzenia. Kochanka bohatera (Swinton) pragnęła jako pierwsza kobieta przepłynąć wpław kanał La Manche, ale tuż przed dotarciem do celu straciła siły. A co z samym Buttonem? Nie miał nigdy wielkich ambicji, ale mogło to wynikać z faktu, że całe dzieciństwo i młodość spędził w domu starców. Tamtejsi pensjonariusze uświadomili go skutecznie, iż życie nie ma sensu. Pozbawiony przedwcześnie złudzeń stracił szansę na dokonanie wielkich czynów. Stał się jednym z miliardów szarych osobników, o których nikt nie będzie pamiętał.  Ciekawsza od samego filmu wydaje się historia jego powstania. Dwupłytowe wydanie DVD ""Buttona"" zawiera m.in. trzygodzinny dokument opowiadający o tym, jak przez 20 lat hollywoodzkie studia próbowały przenieść na ekran opowiadanie F. Scotta Fitzgeralda. Największy problem stanowiły ograniczenia techniczne – nikt nie wiedział, jak wiarygodnie pokazać na ekranie proces młodnienia bohatera. Przez pewien czas w projekt zaangażowany był Steven Spielberg, ale i on w końcu zrezygnował. Gdy Paramount zaangażował Finchera, ten zaproponował zupełnie nowatorską metodę z pogranicza efektów specjalnych i charakteryzacji, dzięki czemu widz przez cały film widziałby twarz jednego aktora. Okazała się ona jednak zbyt droga i wytwórnia potrzebowała wspólnika w sfinansowaniu budżetu. Zdjęcia miały powstać w Nowym Orleanie, ale tuż przed rozpoczęciem prac miasto spustoszył huragan Katrina...  Opowieść o realizacji ""Buttona"" sama w sobie byłaby świetnym materiałem na film.  Oprócz dokumentu wśród materiałów znajdziecie storyboardy i zwiastun. Dźwięk w formacie Dolby Digital 5.1, a obraz – 16:9. Do wyboru czekają lektor bądź napisy.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
U Pana Boga za miedzą (2009),5,"W Królowym Moście nic się nie zmieniło. Ksiądz proboszcz (Dzierma) wciąż radzi się Najświętszej Panienki w trudnych sprawach, pocieszne zakonnice pedałują na rowerze przez polne dróżki, a niewydarzeni policjanci prześladują z pomocą zepsutego radaru Bogu ducha winnych kierowców. Krajobrazy zapierają dech w piersiach, podobnie jak uroda tutejszych panien na wydaniu, które, jeśli tylko władza duchowna wyda stosowne zalecenie, bez szemrania oddadzą się poczciwym kawalerom. Powolny rytm egzystencji mieszkańców podlaskiej wioski podkreśla powtarzający się obraz uderzeń kościelnego dzwonu.  U Jacka Bromskiego również wszystko po staremu. Reżyser z sympatią spogląda na swoją sielską prowincję, a w wolnych chwilach kontempluje kształty cycatych blondyn. Najnowszym nabytkiem reżysera jest niejaka Katarzyna Śmiechowicz, w której filmografii znajdują się tak znaczące kreacje jak niewymieniona w czołówce prostytutka, tancerka-zjawa oraz blond Szwedka. W ""U Pana Boga za miedzą"" posągowa aktorka pojawia się może w czterech scenach. Najważniejsza z nich nie ma, co prawda, żadnego związku z akcją filmu, ale zawiera porażające ujęcie nagiego biustu Śmiechowicz. To pewnie z jego powodu Bromski przez dłuższy czas nie może odsłonić przed widzem fabularnych kart, oferując w zamian średnio klejące się ze sobą komediowe wstawki z życia proboszcza i komendanta.  W poprzednich częściach serii akcję wprawiało w ruch pojawienie się w Królowym Moście kogoś z zewnątrz. Podobnie jest i tym razem – w rodzinne strony powraca Staszek Niemotko (dawno niewidziany Grzegorz Heromiński), który po latach tułaczki na obczyźnie pragnie się ustatkować. Jego przyjazd zbiega się z przybyciem wysłanniczki z wojewódzkiej komendy (Agnieszka Kotlarska), próbującej nauczyć okolicznych mundurowych obsługi komputerów. Dalej mamy jeszcze wątek kryminalny zakończony strzelaniną w stylu starych dobrych westernów (ach, ten Dziki Wschód...).  Po wyjątkowym paździerzu, jakim było ""U Pana Boga w ogródku"", Bromski zrobił krok naprzód. Nowy film ma lepsze tempo, zabawniejsze dialogi i więcej ciekawych obserwacji społecznych. Jeśli jednak reżyser chciałby kręcić czwartą część, powinien wyjść już z majątku Pana i zajrzeć za płot do Matki Boskiej albo przynajmniej Świętego Alfonsa. Tłuczenie po raz kolejny tej samej historii można porównać do pędzenia bimbru z ziemniaków obgryzionych przez stonki – nikt tego nie przełknie. "
Transformers: Zemsta upadłych (2009),7,"Michael Bay jest słownym reżyserem – tak jak obiecywał w wywiadach, ""Transformers: Zemsta upadłych"" to film dziesięć razy bardziej widowiskowy od swojego poprzednika. Nie wierzycie? Ja też na początku nie chciałem dać wiary, bo pierwszy obraz o przygodach robotów z kosmosu był  nieustannym fajerwerkiem zakończonym gigantyczną rozpierduchą na ulicach metropolii. W dwójce już pierwsza sekwencja bije na głowę finał oryginału. Oto Autoboty do spółki z amerykańskim wojskiem ścigają w Szanghaju niedobitka armii Decepticonów, który w trakcie ucieczki rozwala pół miasta. Tuż przed śmiercią metalowy potwór zapowiada zemstę z rąk tajemniczego Upadłego.  Tymczasem poczciwy Sam Witwicky (Shia Labeouf w dobrej formie) przygotowuje się do wyjazdu na uniwersytet. Matka zawodzi wniebogłosy, ojciec snuje plany erotycznych zabaw, zaś główny bohater próbuje przekonać swoją ukochaną Mikaelę (ewidentnie podrasowana cyfrowo w paru scenach Megan Fox), że wielomiesięczna rozłąka nie skruszy fundamentów ich związku. Podczas przeczesywania szafy Sam trafia na starą bluzę, którą miał na sobie, gdy dwa lata wcześniej pomagał Autobotom zniszczyć Sześcian. To, co chłopak znajduje w kieszeni ubrania, na zawsze odmienia jego życie i losy naszej planety...  W ""Zemście upadłych"" reżyser po raz kolejny korzysta ze sprawdzonych elementów Kina Nowej Przygody. Sam chce być normalnym nastolatkiem, który chodzi na imprezy i dobrze się bawi. Tymczasem jego stary znajomy, Optimus Prime, po raz kolejny prosi go o pomoc w uratowaniu wszechświata.  Choć świeżo upieczony student nie pali się do heroicznych czynów, wiemy od początku, iż lojalność w stosunku do przyjaciół okaże się najważniejsza. Przynajmniej nie będzie musiał znosić katuszy abstynencji seksualnej związanych z faktem, że wszystkie panienki w akademiku wyglądają jak modelki z rozkładówek Playboya. Na takim uniwersytecie biblioteka może służyć wyłącznie jako miejsce przeznaczone do rozwalania przez Transformery.  Sekwencje akcji są, oczywiście, wspaniałe – na przykład trwające zaledwie kilkadziesiąt sekund zatonięcie lotniskowca ma siłę trzech ""Titaniców"" i pięciu ""Posejdonów"". Twórcy nie uznają przestojów fabularnych, dlatego 'spokojne' sceny dialogowe można by tu policzyć na palcach jednej ręki. Jeśli postaci rozmawiają ze sobą, to robią to zazwyczaj podczas walk i gonitw. Na niżej podpisanym największe wrażenie zrobił leśny pojedynek między Optimusem a Megatronem – naparzający się między drzewami antagoniści wyglądają na ekranie niczym samurajowie.  Prawdziwy koncert na sto armat czeka na widzów w finale. Podczas trwającej kilkadziesiąt minut bitwy pośród egipskich piramid specom od efektów specjalnych puszczają hamulce i film zamienia się w jedną wielką demolkę. Gdy do akcji wkracza osławiony Dewastator (ksywa nieprzypadkowa), wszystko, co znajduje się w polu jego rażenia, zamienia się w mielonkę.           Dopatrujący się najdrobniejszych scenariuszowych nielogiczności malkontenci zapewne znajdą parę powodów do utyskiwań na forum. Jednak zamiast czepiać się bez powodu (wiecie doskonale, na co kupiliście bilet), radzę zwrócić uwagę na drobne smaczki (wiszący w akademiku plakat filmowy) oraz jajcarskie patenty w stylu seksownej kobiety-transformera(!). Ja bawiłem się świetnie.  "
Bracia Karamazow (2008),10,"W końcu doczekałem się arcydzieła zrealizowanego na polskiej ziemi! Szkoda tylko, że to nie Polacy są jego autorami. Ale jak to mówią: Na bezrybiu i rak ryba.  ""Bracia Karamazow"" to opowieść o czeskiej trupie teatralnej, która przybywa do Polski, by dać w Nowej Hucie przedstawienie oparte na powieści Fiodora Dostojewskiego. Oglądamy próbę przeprowadzaną na terenie huty w wielkich industrialnych halach. Grze aktorów przygląda się jeden z pracowników, przeżywający własną tragedię – jego syn przebywa w szpitalu z niewielkimi szansami na przeżycie po wypadku, jakiego doznał właśnie w miejscu, w którym aktorzy wystawią sztukę.  Na początku recenzji nazwałem ""Braci Karamazow"" Zelenki arcydziełem. Niektórzy mogliby się obruszyć, że trudno mówić tutaj o arcydziele, skoro podstawą jest mistrzowska powieść Dostojewskiego. Rzeczywiście, dzieło rosyjskiego pisarza to samograj i trzeba być nieprzeciętnym grafomanem, żeby zniszczyć tę historię. Jednak Zelenka nie poszedł na łatwiznę. Dzięki formule teatru w filmie, ""Bracia Karamazow"" są tu jedynie elementem fabuły. Widzimy niektóre epizody, które zostają uzupełnione o wątki z życia aktorów i tragiczną historię pracownika huty. Autor ""Samotnych"" i ""Opowieści o zwyczajnym szaleństwie"" buduje złożoną konstrukcję z antonimów (często pozornych). Z jednej strony mamy teatr – świątynię ducha i uczuć, z drugiej strony hutę – katedrę rozsądku, racjonalnego umysłu. W tych wnętrzach rozgrywa się walka serca z rozumem, powinności z pragnieniami. W ten sposób film Zelenki okazuje się adaptacją nie tyle samej powieści Dostojewskiego, ile jej ducha, stając się wspaniałym portretem człowieka ukazanego w całej chwale i pokorze, wielkości i marności.  Reżyseria i scenariusz to nie jedyne mocne strony ""Braci Karamazow"". Tak naprawdę film ten nie ma żadnych wad. Znakomitym kreacjom aktorskim towarzyszą wspaniałe zdjęcia Alexandra Surkali, wspaniale wykorzystującego fakturę przygotowaną przez scenografów. Odrębnym arcydziełem jest muzyka Jana A.P. Kaczmarka. Jest to jedno z jego największych dzieł filmowych i po prostu nie można jej nie posłuchać!  Niestety polskie wydanie DVD zachęca jedynie prostą, lecz atrakcyjną okładką. Próżno szukać jakichkolwiek dodatków, a jako szczęście można uznać, że otrzymujemy wersję w formacie 16:9, bo już dźwięk to zaledwie DD 2.0! Ciężko to zrozumieć, skoro wydanie czeskie (równie ubogie) ma do wyboru wersje 2.0 i 5.1. Co więcej, polska płyta pozbawiona jest polskiego lektora i została wydana w wersji z napisami (które na szczęście można wyłączyć, jeśli zna się język czeski). Trochę szkoda, że tak wspaniały film ma tak ubogie wydanie, lepsze jednak takie niż żadne. ""Bracia Karamazow"" muszą koniecznie znaleźć się w filmowej biblioteczce prawdziwego kinomana."
Miasto słońca (2006),9,"Jeden z najlepszych europejskich dokumentów dekady w końcu trafia do Polski na płytach DVD. ""Miasto słońca"" to opowieść o Haiti u schyłku dyktatury Jean-Bertranda Aristide'a w 2004 roku, opowieść kreślona z perspektywy mieszkańców slumsów Port-au-Prince zwanych Cité Soleil, czyli Miasto słońca. To, co widzimy na ekranie, nie jest przyjemne: bezwzględna przemoc i skrajna bieda rządzą na ulicach i w domach, tak że na marzenia pozostaje bardzo mało miejsca. Jednak to właśnie marzenia są najbardziej niebezpieczne i najszybciej prowadzą do śmierci w świecie, w którym jeden fałszywy krok to pomyłka, której nie da się już naprawić.  Bohaterami ""Miasta słońca"" są dwaj bracia: Winson Jean zwany 2 Pakiem i James Petit Frère aka Bily. To mieszkańcy Cité Soleil. Każdy z nich odniósł sukces na miarę slumsów, a sukces ten osiągnąć można tylko w jeden sposób – nurzając się we krwi swoich przeciwników. Jednak 2 Pac ma duszę artysty. Kiedy nie strzela z karabinu, komponuje piosenki opowiadające o okrutnej codzienności. Z kolei Bily'emu roi się rola wybawiciela i reformatora. Plany te pokrzyżuje gwałtowna zmiana wiatru w polityce Haiti.  Za czasów dyktatury Aristide'a w Cité Soleil bezwzględną władzę posiadał gang Chimeres, którego szefami są m.in. obaj bracia. Pod ochronnym parasolem władz, Chimeres narzucili mieszkańcom swoje własne prawa, przy okazji bezwzględnie eliminując wrogów politycznych dyktatora. Jednak przeciwko Aristide'owi wybuchła rebelia. Zbuntowane oddziały rosną w siłę i nagle byt Chimeres zostaje zagrożony. Już nie walczą o wpływy i władzę, lecz o przetrwanie...  Asger Leth i Milos Loncarevic zrealizowali film, który zupełnie nie przypomina dokumentu. Fabuła, postaci, zdjęcia i montaż przywodzą na myśl raczej rasowy thriller. Z niezwykłą łatwością zapomina się, że na ekranie widzimy prawdziwych ludzi, którzy zabijają i giną naprawdę. Twórcy zastawiają na widza pułapkę, zachęcając go do przyjęcia postawy zdystansowanego obserwatora, oceniania bohaterów jakby byli wytworami wyobraźni scenarzysty. Jeśli widz złapie przynętę, pod koniec filmu czeka go prawdziwy wstrząs. Jednak to właśnie ten szok sprawia, że filmu nie da się zapomnieć. Brutalność, przemoc, desperacja istnieją naprawdę i społeczeństwo znudzonych konsumentów, którzy widzieli wszystko (na ekranach kin, telewizorów i monitorów) potrzebuje zimnego prysznica – może choć niektórzy z nich wyrwą się z wygodnej sieci ignorancji. Oczywiście taka konstrukcja sprawia, że ""Miasto słońca"" jest filmem mocno stronniczym, ale dokument nigdy nie był tożsamy z prawdą – to także warto pamiętać."
Udręczeni (2009),5,"Zwyczajny dom, zwyczajna rodzina i dziwne zdarzenia, które zdają się wskazywać na ingerencję świata nadprzyrodzonego. To jedna z ulubionych klisz horroru, która nigdy nie wychodzi z mody. Kiedy dodać do tego elektryzujący podpis ""oparte na faktach"", mamy niemalże gotowy przepis na sukces. Może właśnie w tym tkwi problem z ""Udręczonymi"": Peter Cornwell poczuł się zbyt pewny siebie i nie dopracował filmu, czego skutkiem jest obraz niezły i na swój sposób intrygujący, oferujący jednak niewiele więcej niż odcinki ""Z archiwum X"" czy ""Strefy mroku"". Jeśli jesteście fanami tego rodzaju programów, ""Udręczeni"" to wasz żywioł.  Matt Campbell (w tej roli mało jeszcze znany poza telewizją Kyle Gallner) cierpi na chorobę nowotworową. Jego ostatnią deską ratunku jest eksperymentalna kuracja, która straszliwie wycieńcza jego organizm i może prowadzić do poważnych efektów ubocznych, w tym halucynacji. Jego matka nie chce go przemęczać, wynajmuje więc dom w okolicy. Posiadłość jest dość tania, gdyż w przeszłości mieścił się tu zakład pogrzebowy. Kobieta w swej roztropności ukrywa ten fakt przed rodziną, jednak już wkrótce jej synowi zaczną przydarzać się naprawdę dziwne rzeczy. Jedna wizyta w bibliotece pozwala odkryć prawdę o okultystycznych praktykach, które pozostawił dom w rękach niespokojnych duchów.  Cornwell wykorzystuje całą paletę chwytów, prowadząc historię prostą jak drut, licząc, że sam fakt, iż historia miała miejsce naprawdę, wystarczy, by zainteresować widza. I tak oczywiście jest. Większość z nas intryguje możliwość życia nadprzyrodzonego. Jedni eksperymentują z seansami i tablicami Ouija, inni opowiadają historyjki na obozowych ogniskach, a jeszcze inni chodzą do kina oglądać o tym filmy. ""Udręczeni"" nie wymagają od widza skupienia - to nie jest żadna awangarda, eksperymentalno-egzystencjalna przypowieść o naturze dobra i zła. Siłą (ale i słabością filmu) jest jego konwencjonalność. Jeśli oglądaliście ""Nienarodzonego"" bądź też ""Egzorcyzmy Emily Rose"", to doskonale wiecie, czego możecie się spodziewać. Jednak najbliżej jest filmowi do ""Z archiwum X"", tyle tylko że pozbawiony jest osoby Scully. I trochę szkoda. Cornwell ani przez chwilę nie wątpi w prawdziwość historii, a jednak wszystko, co widzimy na ekranie, Scully mogłaby racjonalnie wytłumaczyć halucynacjami, indukowaniem emocji, problemami z instalacją elektryczną przypisywanymi duchom i tak dalej. Te alternatywne wyjaśnienia mogłyby podgrzać letnie danie do temperatury wrzenia.  Oglądając ""Udręczonych"", miałem wrażenie, że twórcy próbowali stworzyć nieco ostrzejszą opowieść dla fanek ""Zmierzchu"". Widać to przede wszystkim w grze Kyle'a Gallnera. Jego egzaltowane cierpienia młodego Matta znakomicie korespondują z estetyką ""Zmierzchu"". Momentami można wręcz odnieść wrażenie, że Gallner traktuje film jako zdjęcia castingowe do adaptacji powieści Hardwicke, próbując za wszelką cenę udowodnić, że byłby lepszym Edwardem. Cóż, to chyba znak czasu i wszyscy musimy przygotować się na to, że bladość skóry i smętne spojrzenie jest teraz w modzie. "
Narzeczony mimo woli (2009),6,"Drodzy panowie, czy zastanawialiście się kiedyś, dlaczego feminizm tak urósł w siłę, a kobiety panoszą się w każdej sferze biznesu i polityki? Jeśli nie, to radzę obejrzeć ""Narzeczonego mimo woli"". Jego reżyserka Anne Fletcher (ta od ""Step Up"") wyłoży wam to prosto i bez ogródek. Otóż kochane panie nie czują się aż tak bardzo kochane. Gdyby miały w swoim życiu trochę więcej orgazmów, zamiast być sukami w garniturach, na widok których jak osiki drży każdy ogier, byłyby rozkosznymi i łagodnymi szczeniaczkami, które zabawiałby się na łonie przyrody, korzystając z uroków kapłanów-striptizerów.  Oto nauka płynąca z historii Margaret Tate, jędzowatej szefowej pewnego amerykańskiej wydawnictwa. Jej życie to pasmo sukcesów zawodowych. I nie ma w tym nic dziwnego, skoro jej życie to praca. Wspaniały apartament jest pusty (jeśli nie liczyć niezbędnych mebli), a o seksie może co najwyżej przeczytać w którejś z publikowanych przez jej wydawnictwo książek. Zresztą nawet gdyby chciała z kimś pójść do łóżka, to wyboru wielkiego nie ma. Większość facetów nie ma jaj nawet w połowie tak wielkich jak ona, a najprzystojniejszy z nich wszystkich – jej asystent Andrew – jest wymoczkiem, którego jedyną zaletą wydaje się masochizm i poddaństwo: cechy dobre u asystenta, ale na pewno nie u kochanka.  Jej życie zapewne dalej byłoby puste, gdyby nie dar od Boga w postaci biura emigracyjnego. Okazuje się bowiem, że Margaret jako Kanadyjka nie wypełniła formalności i teraz grozi jej wydalenie ze Stanów. Ostatnią deską ratunku jest papierowe małżeństwo, a jej partnerem w tej szaradzie zostaje biedny Andrew. Podczas pobytu u rodziny Andrew – jak to w komediach romantycznych bywa – ona odkryje w sobie delikatność, on przestanie uciekać i nabierze pewności siebie, a na deser zakwitnie między nimi miłość.  ""Narzeczony mimo woli"" to miłosna bajka w starym dobrym stylu. Fletcher postanowiła odświeżyć klasykę gatunku, ubierając ją w nowoczesne szaty. Powstała bardzo ciepła i sympatyczna powiastka, której mocną stroną są łatwo dający się polubić bohaterowie. Sandra Bullock po dłuższym flircie z poważnym kinem powraca do komedii romantycznych i udowadnia, że nie straciła daru rozśmieszania. ""Narzeczony mimo woli"" to jej najlepszy film od czasu ""Dwóch tygodni na miłość"". Ryan Reynolds jest również niezły, jednak do Bullock nie pasuje. Między główną parą brakuje tej chemii, która łączyła Bullock z Hugh Grantem. Niedostatki głównych bohaterów tuszują postaci drugoplanowe, zwłaszcza Mary Steenburgen i Betty White w rolach matki i babci Andrew.  Anne Fletcher nie jest może Apatowem w spódnicy, jednak swojego filmu z całą pewnością wstydzić się nie musi. ""Narzeczony mimo woli"" ma swój urok i jako przebój lata powinien poradzić sobie całkiem dobrze."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
12 rund (2009),2,"Sukces ""Uprowadzonej"" pokazał, że amerykańscy widzowie wciąż łakną prostego kina sensacyjnego, w którym 'one man' ma swój 'one gun' i za jego pomocą zaprowadza porządek w zepsutym świecie. Dawno temu Renny Harlin specjalizował się w tego typu historyjkach, żeby wspomnieć chociażby ""Szklaną pułapkę 2"" czy ""Na krawędzi"". Potem jednak fiński reżyser dokonał szeregu nietrafionych decyzji zawodowych, stając za kamerą ""Wyspy piratów"" (katastrofa finansowa 1995 roku), ""Wyścigu"" (box-office'owa kraksa Anno Domini 2001) czy ""Egzorcysty: Początku"" (senny koszmar producentów w 2004 roku). Dziś Harlin próbuje pokazać, że wciąż ma w sobie wystarczająco dużo pary, by kręcić nabuzowane akcyjniaki, a najnowszym dowodem jego reżyserskiej pasji jest ""12 Rund"".  Gdyby ten film był pojedynkiem bokserskim, widz odpadłby najprawdopodobniej po połowie, rozgnieciony serią pirotechnicznych lewych prostych. Scenariusz to zlepek oklepanych pomysłów i fabularnych klisz, więc Harlin, niczym doktor Frankenstein, próbuje ożywić go za pomocą elektrowstrząsów. Tytułowe ""12 Rund"" to szatański plan zemsty na poczciwym funkcjonariuszu policji, odpowiedzialnym za śmierć dziewczyny groźnego terrorysty. Od początku podejrzewamy, że wcielony diabeł, który zdekapitował własnego brata za popsucie akcji, nie jest zbytnim romantykiem, ale i tak musimy cierpliwie poczekać, aż twórcy wyjaśnią nam jego prawdziwe motywy. Na plus trzeba zaliczyć, iż reżyser ani razu nie zdejmuje nogi z gazu - gdy film robi się coraz bardziej bezsensowny, tempo gwałtownie przyspiesza.  Na ekranie atrakcji co nie miara: wybuch domu, wizyta w podminowanej windzie, wycieczka do palącego się domu, przelot helikopterem z uzbrojonym mordercą, itp, itd. Jeśli zabraknie Wam oddechu, zawsze możecie zatopić się w jakże głębokim spojrzeniu gwiazdora wrestlingu Johna Ceny, którego tutaj zmusza się do odgrywania dramatycznych okrzyków na przemian z miłosnymi wyznaniami przez telefon. Biedak męczy się niemożebnie w oczekiwaniu na znak reżysera, by dać komuś po mordzie. Gdy bohater kończy razem z ukochaną w basenie luksusowego hotelu, widz cieszy się, że chłopak trochę ochłonie. Ciekawe, czy po seansie też będziecie potrzebować pływalni i fajnej blondyny w celach relaksacyjnych.  "
Kroniki mutantów (2008),1,"""Kroniki mutantów"" Simona Huntera to film tak niewiarygodnie zły, że w trakcie seansu widz ma ochotę zacząć dłubać wiertarką udarową w nosie, wkładając jednocześnie do ucha rozgrzaną lutownicę. Rzecz jest ekranizacją kultowej gry RPG, która zainspirowała również pisarzy, twórców gier komputerowych i komiksów. Gdybym miał oceniać rozmiary popularności franczyzy wyłącznie po obejrzeniu filmu, doszedłbym niechybnie do wniosku, że zna ją tylko babcia i dwie cierpiące na demencję sąsiadki autora. Aha, no i John Malkovich, bo w przeciwnym wypadku nie ośmieliłby się chyba wystąpić w tak śmierdzącym stolcu... Czy aby na pewno?  Po sieci krąży opinia, że polscy recenzenci to zgraja nic niekumających nudziarzy i malkontentów, którzy na siłę starają się dopieprzyć komercyjnym produkcjom. W związku z tym zrywam okazjonalnie ze smęceniem i postaram się Państwu udowodnić, iż warto jednak ""Kroniki mutantów"" obejrzeć. Wbrew pozorom, mojej propozycji nie kieruję wyłącznie do sadomasochistów osiągających rozkosz podczas zbiorczego seansu dzieł McG i Eda Wooda.  Po pierwsze, darzę reżysera szacunkiem za to, że zdołał zaangażować do ""Kronik"" paru dobrych albo przynajmniej znanych aktorów (Ron ""Hellboy"" Perlman, Thomas ""Punisher"" Jane, wspomniany wcześniej Malkovich), a potem wmówić im, iż grają w naprawdę zabawnej produkcji. Po drugie, film składa się w niemal 100% z efektów specjalnych wykonanych najprawdopodobniej przez zepsuty komputer Atari, dzięki czemu z łezką w oku wspomniałem czasy pacholęctwa i pierwszych gierek. Po trzecie, scenariusz musiał powstać po wypiciu przez scenarzystę pół litra wódki i szesnastu piw – nie wiem jak wy, ale ja po takiej dawce nie byłbym w stanie mrugnąć okiem, a co dopiero stworzyć historię o zakonie strzegącym od tysiącleci machiny do wyrobu mutantów. Po czwarte zaś, ""Kroniki"" to dowód na to, iż Uwe Boll nie jest jednak najgorszym reżyserem świata. Ja akurat niemieckiego doktora literatury lubię i wierzę w jego w tajemny plan dekonstrukcji istoty kina.    Jeśli idzie o materiały dodatkowe, to nie spodziewajcie się cudów. Oprócz zwiastuna ""Kronik""  znajdziecie jeszcze kilka zapowiedzi innych filmów dystrybuowanych przez Monolith. Do wyboru czekają lektor bądź napisy.   "
Nad jeziorem Tahoe (2008),6,"Pusta droga, przejazd samochodu, odgłos stłuczki. Tak zaczyna się dzień z życia Juana. Nie są to zwyczajne 24 godziny, ale tego jeszcze nie wiemy. Na początku wydaje się, że jedynym zmartwieniem chłopaka jest znalezienie części zamiennej do uszkodzonego samochodu. Kolejne epizody, a zwłaszcza jego powroty do domu, odsłaniają przed widzami głębię tragedii, w porównaniu z którą stłuczka jest nic nieznaczącym epizodem.  Fernando Eimbcke próbuje widzom sprzedać raz jeszcze to, co zza Atlantyku przychodzi do nas bardzo często: minimalistyczne kino latynoamerykańskie. Stosuje tutaj wszystkie możliwe sztuczki: nieliczne dialogi, długie ujęcia skoncentrowane na niczym, milczenie i niedopowiedzenie. Takie kino ma swoich amatorów i ci zapewne będą uradowani niczym dzieci w sklepie z cukierkami. Jest jednak coś, co sprawia, że ""Nad jeziorem Tahoe"" zdaje się raczej mirażem niż rzeczywistym obrazem. Kiedy przyjrzeć się z bliska, okazuje się, że Eimbcke jedynie kopiuje innych twórców. To wszystko już było, tyle że w lepszym wykonaniu. Reżyser nie podejmuje ryzyka, nie eksperymentuje, nie bawi się formą – jest bardzo bezpieczny i wyrachowany w swoich decyzjach. Oczywiście nie od dziś wiadomo, że ludzie garną się do rzeczy, które już znają. Gwarancja, że otrzyma się właśnie to, czego się oczekuje, zawsze przyciąga. Tak właśnie jest w przypadku ""Nad jeziorem Tahoe"".  Tym, co należy jednak docenić jest sama historia. Niby prosta, lecz przez fakt skondensowania jej do jednego dnia, przekształcenia w przypowieść okazuje się na swój sposób intrygująca. Symbolicznie przedstawiono tutaj proces konfrontacji człowieka ze sprawami ostatecznymi. Kolejne etapy tego doświadczenia są tak oderwane od przyczyny pierwotnej, że dopiero pod koniec filmu układanka wskakuje na swoje miejsce, ujawniając cały swój fabularny zarys.  ""Nad jeziorem Tahoe"" można również pochwalić za zdjęcia Alexisa Zabe. Jest on w tej chwili chyba jednym z największych specjalistów od kręcenia pięknych statycznych zdjęć. Pracował z Eimbcke już wcześniej, ma też na koncie film z Carlosem Reygadasem. Zabe unika pułapki zbyt wielkiej pewności siebie, w którą może wpaść operator mający kręcić ""prosty"" plener. Jeśli komuś wydaje się, że wystarczy postawić kamerę, a reszta sama się nakręci, ten jest w błędzie. Wydobyć ze statycznego obrazu atrakcyjną i wieloznaczną treść jest niezwykle trudno, potrzeba sporego wyczucia materii, światła, barw i kompozycji. Zabe to potrafi.  Film sprawi przyjemność tym, którzy chcą obcować z kinem spokojnym, mało natrętnym, a przy tym pozbawionym ekstremalnych wyskoków i dziwacznych eksperymentów."
"Ja cię kocham, a ty z nim (2007)",6,"Dan Burns ma twarz Steve’a Carella, ale wciąż jest najlepszą partią dla pięknych i inteligentnych kobiet. Wdowiec, wytrwały opiekun trzech dorastających córek, bożyszcze matek i ojców, zaczytanych w jego rubrykach z rodzicielskimi poradami. Kryzysu wieku średniego nie stwierdzono, po żałobie pozostało melancholijne spojrzenie i samotność, którą Dan gotów jest przegnać. Los płata mu jednak figla. Poznana w księgarni ""ta jedyna"" okazuje się nową dziewczyną jego młodszego brata. Na domiar złego, najważniejsze akty prywatnej tragifarsy przypadają na czas rodzinnego zjazdu. Syrop klonowy i miód leją się strumieniami, pogoda rozpieszcza, zaś familia składa się wyłącznie z osobników otwartych, czułych i kochających. To nie jest czas i miejsce na zakazane uczucie.   Angielski tytuł jest trafny, wskazuje bowiem na dysonans między wykreowanym na potrzeby literatury (Dan jest również pisarzem) wizerunkiem bohatera, a jego faktycznymi reakcjami na kryzysowe sytuacje. Z Dana wyłazi niekiedy pozbawiony empatii, emocjonalny wykolejeniec (Jesteś dobrym ojcem, ale bywasz kiepskim tatą – słyszy od córki) oraz niecny sabotażysta (gdy w świetnej scenie kolacji wyciąga na wierzch grzeszki brata). Twórcy ledwie sygnalizują wątek tej rozbieżności. Bardzo szybko ściągają Dana-literata i Dana-mężczyznę z kursu kolizyjnego.  Polski tytuł brzmi fatalnie, lecz wydaje się trafniejszy. Nawiązuje do wyświetlanej w święta szmiry z Sandrą Bullock i precyzyjniej określa gatunkowy profil filmu. Zamiast wyszarpnąć bohatera ze schematów, twórcy pozostawili go ich integralną częścią. Dan, choć nie tak prosty do rozszyfrowania jak jego młodsi koledzy z rodzinnych kom-romów, musi odhaczyć obowiązkowe punkty programu: zakochać się, wyprzeć miłość, wreszcie – utwierdzić w przekonaniu, że w świetle najszlachetniejszego z uczuć uwiedzenie zajętej kobiety nie jest czynem amoralnym.  Carell robi co może, by uatrakcyjnić te węzłowe momenty, ale w pojedynkę jest skazany na porażkę. W egzotycznym duecie z Binoche wypada lepiej, choć to zasługa ról, które oboje mają wypisane na twarzy. Pomiędzy ich aktorstwem rozciąga się przepaść artystyczna i geograficzna. Grają innymi środkami, uczyli się fachu na dwóch różnych planetach. Być może dlatego odpowiedź na pytanie, czy z tej mąki będzie chleb, choć powinna, wcale nie jest oczywista. "
Afonia i pszczoły (2009),4,"Na pierwszy rzut oka Afonia w dziewczęco splecionych włosach i z korbą od kamery zawieszoną na szyi wygląda na znacznie młodszą, niż kiedy okazuje się, że ma już dorosłą córkę i najlepsze lata za sobą. W tej chwili wiedzie nudny żywot żony opiekującej się sparaliżowanym mężem, który nie jest w stanie zaspokoić jej jeszcze ciągle żarzącej się seksualności. Z pasją oddaje się filmowaniu wszystkiego, co wydaje jej się ważne i co chciałaby zatrzymać dla siebie na zawsze. A wyraźnie cierpi z powodu przemijania i nieodwracalności czasu. Gdy do ich domu trafia młody rosyjski wojskowy, chwyta się go z taką desperacją, jakby to była jej ostatnia szansa na jakiekolwiek emocje. Ruski, podobnie jak jej mąż, jest zapaśnikiem, ale w pełni formy, podczas gdy Rafał zawody w tym sporcie może oglądać jedynie ze swojego wózka.  Na początku pojawia się mnóstwo pytań, które z czasem tylko się piętrzą – o relacje między Afonią i Ruskim, o przeszłość Rafała, o tajemniczą stronę dwunastą w jego szkicowniku, o prawdziwe uczucia bohaterów. A ponieważ wszyscy są niezwykle milczący, Kolski udziela odpowiedzi niemal wyłącznie za pomocą obrazu. Przez to całość filmu przypomina zlepek zdjęć, z których wnioski widz powinien wyciągnąć sam. Brak komentarza powoduje jednak, że nie wszystko jest tak jasne, jak reżyserowi mogło się wydawać.  Umiejscowienie wydarzeń w roku 1953, a dokładnie od dnia śmierci Stalina, nie ma większego wpływu na całą akcję. Historia nie jest tu nawet tłem, tylko scenografią. A odległe lata 50. budują dystans do oglądanych wydarzeń. Bohaterowie tacy niedzisiejsi, wyrwani z innej rzeczywistości. A i romans jest tak powierzchowny, że nazywanie go miłością jest niemałym nadużyciem. Wytarty z wielkich uniesień i wielkich czynów robi raczej wrażenie ostatnich podrygów przed totalnym znieczuleniem. Sytuacja wydaje się oczywista, jak słowa Afonii do męża: Jestem ja, jesteś ty i jest on, i nie ma co się buntować.  Jednoznaczna ocena filmu byłaby w tym wypadku nieuczciwa. Mimo olbrzymiej goryczy i nieustannej nostalgii wiszącej w powietrzu, kilka rewelacyjnych momentów wywołuje dużą radość. Magia utrwalona na taśmie kamery też może wprawić w drżenie co wrażliwszą krtań. I gdyby nie rażący patetyzm, objawiający się głównie w scenach pokazujących udręczenie Afonii i w muzyce, całość, z kryminalnymi wtrętami, można by potraktować jak podglądanie ludzi z zamierzchłych czasów. Po seansie można się otrzepać i wrócić do swojego życia. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Baby Love (2008),8,"Dziecko. Ta drobna i niewinna (na początku) istotka jak nic innego na świecie zmienia życie ludzi. Dla niektórych jest bezcennym darem, innym kojarzy się raczej z nuklearną zagładą. Główny bohater francuskiej komedii obyczajowej ""Baby Love"" – Manu – należy do tej pierwszej grupy. Desperacko i z całego serca pragnie dziecka. Dla jego posiadania jest w stanie poświęcić wszystko, nawet miłość swojego życia.  Reżyser, a zarazem scenarzysta ""Baby Love"", Vincent Garenq, zaserwował widzom naprawdę uniwersalną historię. Sympatyczny Manu, który prawdziwie i szczerze pragnie potomka, przekona do siebie praktycznie każdego widza. A wiele osób płci obojga doskonale będzie potrafiło zrozumieć jego udrękę związaną z bezpłodnością czy formalnościami adopcyjnymi. Jest jednak pewien szkopuł. Otóż Manu nie jest zwyczajnym potencjalnym ojcem... Choć nie, to zdanie powinno brzmieć raczej tak: w oczach wielu Manu nie jest zwyczajnym ojcem. Jest bowiem gejem. Cała istota filmu polega właśnie na tym, by wykazać bezsens etykietowania na homo- i heteroseksualistów: instynkt ojcowski jest najwyraźniej ślepy na orientację seksualną.  Nie da się zatem ukryć, że ""Baby Love"" to film propagandowy. Teza jest wyraźnie zarysowana już od pierwszej chwili, a całość ma na celu wykazanie absurdalności prawa zakazującego homoseksualistom adopcji dzieci. Dla posiadania potomka Manu bowiem nie cofnie się przed niczym, nawet przed związkiem z kobietą. I choć jest wobec niej szczery, uczuć nie da się kontrolować. Jego wybranka wbrew sobie i zdrowemu rozsądkowi zakochuje się w uroczym geju. Nie ona jedna zresztą. Łańcuch złamanych serc będzie znacznie dłuższy.  Garenq w swojej propagandzie idzie w dużej mierze na łatwiznę – ale tylko z pozoru. Łatwiej pozyskać aprobatę społeczeństwa, jeśli bohater wzbudza sympatię i współczucie. I tak jest w przypadku Manu, perfekcyjnie odegranego przez Lamberta Wilsona. Jednak i reżyser, i aktor wcale nie wybielają bohatera. Manu potrafi być ślepy na potrzeby innych, egoistyczny i bezwzględny w osiąganiu swoich celów. Wilson perfekcyjnie wygrywa wszystkie cechy geja, któremu marzy się życie bardzo zbliżone do życia heteroseksualnej większości, lecz który nie do końca pojmuje ograniczenia i normy istniejące w tym świecie, ponieważ sam egzystował poza nimi (nie do końca z własnej woli). Dzięki Wilsonowi Manu przestał być tylko 'chłopakiem z plakatu' i stał się pełnokrwistą osobą, żywą, skomplikowaną, posiadającą i wady i zalety.  Nie da się ukryć, że to właśnie Wilsonowi w dużej mierze Garenq zawdzięcza to, że ""Baby Love"" nie ginie w tłumie sztampowych produkcji. Zresztą aktorsko w ogóle film jest mocno obsadzony. Warto zwrócić uwagę na role kobiece. Pilar López de Ayala jako Fina, która godzi się urodzić Manu dziecko, oraz Anne Brochet w roli Cathy, przyjaciółki Manu, również desperacko i skrycie się w nim podkochującej, to dwa ważne filary całej konstrukcji, jaką stanowi ""Baby Love"". Ich kreacje są niczym idealny makijaż – doskonale maskują wszelkie niedoskonałości.  Koniec końców ""Baby Love"" okazuje się dobrze skrojoną, przesympatyczną komedyjką z postaciami, które w całość tchnęły prawdziwe życie. Film warto zobaczyć choćby dla aktorów. A jeśli przy okazji ktoś zastanowi się na poruszonym problemem... cóż, podobno myślenie nie boli."
Potwory kontra Obcy (2009),5,"Na tym placu zabaw nie ma demokracji. DreamWorks i Pixar trzymają się za rączki, nie wpuszczają nikogo do piaskownicy, ani na zjeżdżalnię. Na płaszczyźnie ekonomicznej mogą jeszcze rywalizować o wpływy, lecz na artystycznej, wbrew temu, co się powszechnie sądzi, działają ramię w ramię w interesie widza. Gigant z księżycowym logo produkuje więcej i  skutecznie umila czas w poczekalni do kina większego formatu prosto od twórców ""WALL.E-go"". Recenzowany film, jak większość animacji z DreamWorks, można opisać standardowym zestawem przymiotników z ""solidnym"" i ""zabawnym"" na czele.    Jeśli ktoś przegapił wszystkie zwiastuny, wyjaśniam, że w tytułowej konfrontacji siły zła reprezentują zuniformizowani, wielkogłowi Obcy, podczas gdy Potwory-indywidualiści bronią ludzkości przed kosmiczną inwazją. W najlepszej, poprzedzającej wesołą rozwałkę partii filmu, obserwujemy życie monstrów w tajnym rządowym ośrodku. Gigantyczna, trafiona meteorytem panna młoda, Susan, przegrywa w pojedynku na ekstrawagancję z powykręcanym Doktorem Karaluchem, przypakowanym Brakującym Ogniwem i amorficznym glutem B.O.B-em (""Może nie mam mózgu, ale mam pomysł""). To jednak jej wyznaczono kluczową rolę w zbliżającej się nawalance i to z jej perypetii wyklaruje się najważniejsze przesłanie dla młodszych widzów: nie trzymaj z tymi, którzy traktują cię jak papier toaletowy.  Odwołujący się do konwencji sci-fi popularnych w latach 50-tych i traktujący z namaszczeniem ich ikonografię film utrzymuje tempo i nie ma problemów z utrzymaniem zborności ""stylu zerowego"". Szkoda jedynie, że twórcy mieszają cytaty i nawiązania z najróżniejszych szufladek i okresów popkultury, nie dbając o ich logikę, co dość szybko zaczyna nudzić, a w końcu – irytować. Michał Oleszczyk pisał na swoim filmowym blogu, że produkcje DreamWorks czynią z własnej intertekstualności fetysz. Mimo kategoryczności tego sądu, trudno się z nim nie zgodzić. To, co w czasach pierwszego ""Shreka"" wydawało się ścieżką ku inteligentniejszej rozrywce, dziś jest drogą na skróty w kierunku widzów znudzonych bezustannym puszczaniem oczka. Oni wiedzą - my wiemy. A teraz kolektywnie się z tego pośmiejmy. "
Jestem na tak (2008),6,"Jesteś sfrustrowanym urzędnikiem bankowym? Rzuciła Cię żona, a znajomi na siłę próbują Cię uszczęśliwić? Stoisz w miejscu i czujesz, że życie Cię omija? Twórcy filmu ""Jestem na tak"" służą pomocą. Metodą na zmianę w życiu jest krótkie, acz cudotwórcze słowo ""tak"".  Carl Allen (Jim Carrey) dochodzi w swoim życiu do takiego momentu, że jedynym ratunkiem dla niego może być tylko terapia w ramach sekciarskiego programu ""Jestem na tak"". Zamiast udawać wiecznie zapracowanego, niedostępnego i oschłego człowieka bez marzeń i planów, decyduje się za radą przyjaciela zgadzać na wszystkie prośby i sugestie. Od teraz musi zapomnieć, że asertywność to wartość ceniona przez ludzi silnych i niezależnych, w jego wypadku bowiem się nie sprawdziła. Ciąg zdarzeń zapoczątkowany tym jednym słowem odmieni jego życie tak bardzo, że patrząc na to, nie sposób nie uwierzyć w istnienie Przeznaczenia. Każda zdobyta umiejętność okaże się przydatna, a każda decyzja poprowadzi go właściwą drogą.  Moralizatorskie przesłanie twórców ""Jestem na tak"", że nie należy się zamykać na życie, a czerpać z niego pełnymi garściami, jest nieco banalne, szczególnie gdy jest ono podane na tle, niejednokrotnie karkołomnych, wyczynów Carreya, jego charakterystycznych min, wygibasów i mało wyszukanych żartów. Z drugiej strony to właśnie one sprawiają, że film jako taki ma sens. Lepiej nie doszukiwać się rysu psychologicznego postaci i przekonującej motywacji ich działań. Wszystko dzieje się po to, by było śmiesznie. Każde ""tak"" pociąga za sobą serię niezwykłych, a czasem odrażających sytuacji, w których Jim Carrey może się wykazać jako komik o nadzwyczaj plastycznej twarzy (szczególnie, gdy okleja ją sobie taśmą klejącą). I choć wyraźnie widać, że nie ubłagał pędzącego na złamanie karku czasu – nie tylko jego gładka twarz pokryła się bruzdami, ale i humor nieco się wykoleił – to ""Jestem na tak"" wciąż jest dobrą propozycją na niezobowiązujący seans.  Wydanie DVD zaopatrzone jest w dużą ilość dodatków, wszystkie z polskimi napisami. Między innymi można zobaczyć, jak ekipa filmowców bawiła się na planie, posłuchać komentarzy reżysera i usłyszeć z ust Jima Carreya, jak ""nudna"" jest praca nad poszczególnymi scenami. Oddzielny rozdział poświęcony jest scenom szczególnie niebezpiecznym, których w filmie jest niemało. Poza tym zainteresowani mogą poznać historię zespołu Munchaus by Proxy i obejrzeć kilka ich teledysków. ""Gagi"" to już ostatnia dawka żartów, po której będzie można w końcu rozmasować brzuch. Dźwięk zapisano w formacie DD 5.1, obraz 16:9. Do wyboru polski lektor lub polskie napisy. "
Stan gry (2009),9,"Nowy obraz Kevina MacDonalda przypomina hollywoodzkie thrillery z lat 70., których bohaterowie wpadali na trop diabolicznego spisku na szczytach władzy. Podobnie jak tamte filmy, ""Stan gry"" trzyma nieustannie w napięciu oraz jest silnie zakorzeniony w epoce, w której się rozgrywa. Oto amerykański rząd rozpoczyna współpracę z prywatną korporacją militarną podczas działań wojennych w Iraku. Nie do końca jasne powiązania firmy stara się ujawnić ambitny kongresmen Stephen Collins (Affleck), stojący na czele specjalnej komisji śledczej.  Jednak to nie on jest głównym bohaterem. Fabuła skupia się na dziennikarzu ""Washington Globe"" próbującym ustalić szczegóły zabójstwa bezdomnego złodziejaszka. Cal McAffrey (jak zawsze świetny Crowe) to niedźwiedziowaty niechluj, który tylne siedzenie swojego gruchota sprzątał ostatni raz chyba za czasów prezydentury Billa Clintona.  Na studiach przyjaźnił się z Collinsem i jego żoną, ale na skutek różnych zawirowań ich drogi rozeszły się. Gdy asystentka  kongresmena ginie w tajemniczych okolicznościach w metrze, przy okazji wypływa także jej potajemny romans z szefem. Collins postanawia odnowić znajomość z McAffreyem, gdyż ten może pomóc mu podreperować nadszarpnięty  wizerunek. Szybko okazuje się, że sprawa, nad którą pracuje dziennikarz, wiąże się ze śmiercią kochanki jego kumpla.  Ciąg dalszy historii jest mocno zawikłany, ale reżyser radzi sobie z fabularnymi zakrętami niczym mistrz Formuły 1. Potrafi przy tym zniuansować psychologicznie film oraz utrzymać do końca zainteresowanie widza. No, ale jak się ma do pomocy taki zespół aktorski... Każda wspólna scena Crowe'a i wcielającej się w postać jego szefowej Helen Mirren to starcie gigantów porównywalne z konfrontacją Beatlesów i Rolling Stonesów. Większość kluczowych momentów ""Stanu gry"" rozgrywa się w redakcji gazety, w której pracuje bohater. McAffrey – przedstawiciel starej reporterskiej szkoły – z niechęcią patrzy na nowe pokolenie pismaków publikujących sensacyjne artykuły bez zebrania solidnych dowodów. Żyjemy jednak w epoce mediów elektronicznych, które mielą bez ustanku informacje mniej i bardziej ważne. McAffrey, jak każdy idealista, uważa naiwnie, że jego czytelnik potrafi oddzielić plew od ziarna. Dziennikarstwo traktuje jako misję, dla której byłby w stanie poświęcić nie tylko życie prywatne, ale i własną głowę.  Szkoda tylko, że w finale film spuszcza nieco z tonu i zamienia się w nadto standardowy thriller z psychopatycznym killerem. Rozwiązanie intrygi, choć pozornie zaskakujące, nie robi takiego wrażenia jak wcześniejsze sceny psychologicznych zapasów czy rewelacyjna sekwencja garażowej ucieczki przed zabójcą. Mimo tych uchybień scenariusz i tak jest pierwszorzędny. Gdyby jeszcze stanowił oryginalny wytwór wyobraźni hollywoodzkich scenarzystów, a nie był przeróbką brytyjskiego miniserialu... "
Na imię ma Sabine (2007),6,"W dokumencie znanej francuskiej aktorki Sandrine Bonnaire największe wrażenie robi zderzenie dwóch obrazów. Pierwszy z nich przedstawia ładną, zamkniętą w sobie nastolatkę Sabine, która nieporadnie tańczy w rytm popowego przeboju. Dwadzieścia lat później ta sama Sabine jest otyłym, mówiącym z trudem wrakiem człowieka. Widz pyta: jak ona mogła tak się zmienić?! Kolejne sceny przynoszą odpowiedź: bohaterka cierpi na autyzm.  Wydawałoby się, że psychiatria rozwinęła się przez ostatnie lata wystarczająco, aby lekarze potrafili trafnie ocenić stan chorego i zalecić odpowiednią terapię. Bonnaire, która w filmie portretuje przypadek własnej siostry, rozwiewa nasze nadzieje. Sabine trafiała w swoim życiu na nauczycieli i terapeutów nierozumiejących, z czym mają do czynienia. To dlatego musiała opuścić szkołę, gdy uczniowie zaczęli wrogo reagować na jej „inność”. Inteligentna i utalentowana dziewczyna została skazana na alienację, którą pogłębiła dodatkowo rodzinna tragedia (śmierć brata). Dziś Sabine już się nie uśmiecha – częściej krzyczy, bije i przeklina. Kilkunastoletni pobyt w szpitalu psychiatrycznym uczynił z niej zombie napędzane kilogramami tabletek, które zdrowego człowieka powaliłyby na wiele godzin.  W jednej ze scen Sandrine Bonnaire rozmawia z matką autyka. Kobieta przyznaje, że wini siebie za stan syna. W końcu to ona go urodziła, więc jest pewnie odpowiedzialna za dotykającą go chorobę. Zdaje mi się, iż podobne uczucie kierowało francuską gwiazdą, gdy zdecydowała się opowiedzieć o Sabine. Zza kadru Bonnaire opowiada nam, jak jej siostra trafiła na oddział zamknięty, bo nikt nie umiał się nią opiekować. Kiedy ona grała w filmach i zdobywała kolejne nagrody, Sabine odzierano bezpowrotnie z człowieczeństwa.  Gdyby nie osobisty aspekt filmu, byłby on pewnie jednym z wielu dokumentów opowiadających o   niedoskonałościach medycyny i wynikających z tego powodu smutnych następstwach. Najlepiej treść obrazu może oddać scena, gdy Sabine ogląda wideo z jej podróży do Nowego Jorku. Miała wtedy kilkanaście lat, długie gęste włosy i radosne spojrzenie. Kobieta nagle wybucha płaczem, a siostra pyta ją, co się stało i czy powinna wyłączyć nagranie. Nie – odpowiada powoli Sabine – Płaczę ze szczęścia. Wspomnienia są dla niej nie tyle bronią, ile środkiem przeciwbólowym na piekło rozgrywające się w jej głowie. Gdy ogień się dopali, nie pozostanie nic więcej. "
Dziewczyna mojego kumpla (2008),6,"Seans ""Dziewczyny mojego kumpla"" będzie traumatycznym przeżyciem dla wszystkich wrażliwców w okularach, którym wydaje się, że laskę można zdobyć dzięki czułości, oddaniu i tym podobnym pierdołom. Brutalna rzeczywistość wygląda inaczej.  Jakby to powiedział jeden z bohaterów ""Testosteronu"" Saramonowicza: Wszystkie marzą o brutalu, które je przeflancuje  na drugą stronę.  Dlatego poczciwy Dustin (amator figlów z szarlotką Jason Biggs) nie ma szans na podbicie serca Alex (Hudson), która nie posiada może bogatych doświadczeń erotycznych, ale jak każda kobieta marzy o draniu.  Taki nie przyniesie kwiatka i nie rzuci słodkiego komplementu, ale dostarczy emocji i pożądania.  Dustin nie wie jeszcze, że stoi na straconej pozycji. Choć Alex właśnie odrzuciła jego nieporadne zaloty, uczucie wciąż płonie w nim niczym harcerskie ognisko. Chłopak prosi więc swojego najlepszego przyjaciela Tanka (Cook) o pomoc. Ów pewny siebie specjalista od telefonicznej obsługi klienta po godzinach prowadzi jednoosobowe przedsiębiorstwo unieszczęśliwiania dziewczyn. Wynajmują go porzuceni przez narzeczone faceci, którym zależy na odbudowaniu związku. Tank umawia się z ich byłymi tylko po to, by zamienić randkę w towarzyskie Pearl Harbour.  Gdy szczyt chamstwa i podłości zostaje zdobyty,  skruszone niewiasty szybciutko dzwonią do ""eksów""... Alex wydaje się początkowo rutynowym zleceniem – ot, kolejna spięta dziewuszka, której trzeba wpoić przekonanie, że gdy dotknie się miłosnego dna, od spodu zawsze zapuka jakiś zatankowany Tank.  Cała resztę da się przewidzieć, a jednak film Howarda Deutcha okazuje się śmiesznym i pouczającym wykładem na temat relacji damsko-męskich. Niby wszyscy marzymy o wielkiej miłości, lecz nie oszukujmy się: jesteśmy tylko zwierzętami. Najpierw zaspokajamy najniższe instynkty, a dopiero potem wchodzimy na wyższy emocjonalny szczebel. Tank nie należy do romantycznych alpinistów (zgubny wpływ szowinistycznego ojca), ale jak to mówią: każda potwora znajdzie swojego amatora. Choć reżyser lubi posługiwać się ostrymi dowcipami,  pod powłoką niegrzeczności kryje się przekonanie, że każdy drań ma złote serce. Trzeba tylko odpowiedniej jubilerki. Dla miękkich chłopców też znalazło się przesłanie: wy również możecie odnaleźć w sobie kawał sk... Wystarczy tylko poszukać i mieć odpowiedniego mentora.  Zaglądnijmy jeszcze na płytę w poszukiwaniu materiałów dodatkowych. Bez rewelacji – krótkie wywiady z twórcami, jakiś materialik z planu i zwiastuny. Do wyboru czekają lektor bądź napisy. Dźwięk w formacie Dolby Digital 5.1, a obraz – 16:9."
Piątek 13-go (2009),6,"Jason Voorhees to prawdziwy fenomen. Dziś żaden fan horroru nie wyobraża sobie kanonu gatunku bez tej postaci, a przecież Sean S. Cunningham i Victor Miller nie z myślą o nim nakręcili oryginalny ""Piątek trzynastego"". Postać Jasona jednak wybiła się, przetrwała i stała się siłą napędową jednej z najdłużej realizowanych serii w historii horroru. Trudno w to uwierzyć, ale film Marcusa Nispela jest jedenastym albo też dwunastym (jeśli liczyć ""Freddy kontra Jason"") obrazem o Voorheesie.  Czy ten tak zwany 'reboot' się udał? Cóż, fani sagi zapewne będą zadowoleni. Twórcom udało się odtworzyć ducha ""Piątku trzynastego"". Na ekranie pełno jest młodych ofiar, golizny i krwawej jatki. Wszystko to, choć w wersji nieco bardziej obyczajnej, pojawia się w serii od samego początku. Jak zwykle na ekranie króluje młodzież, która talentem pochwalić się nie może, za to idealnie nadaje się na mięso armatnie. W porównaniu z oryginałem sprzed prawie 30 lat, trupów jest zdecydowanie więcej. Nispel nie daje widzom zbyt wiele czasu na oddech. Jason szaleje, z regularnością godną szwajcarskiego zegarka mordując kwiat amerykańskiej młodzieży.  Niestety Nispel nie ma zbyt dużej wyobraźni, jeśli chodzi o masakrowanie swoich bohaterów. Osoby, które widziały ""Teksańską masakrę piłą mechaniczną"", powinny przygotować się na silne uczucie déjà vu. Do tego Jason wydaje się postacią całkowicie pozbawioną wyobraźni i z dwoma wyjątkami wszystkich zabija 'na jedno kopyto'. Reżyser dobrze by zrobił, gdyby przed przystąpieniem do zdjęć obejrzał kilka filmów z Wielkiej Brytanii czy Francji.  To, co przeszkadza w filmie najbardziej, to brak lekkości. W tym roku Amerykanie pokazali się już z lepszej strony. Nispel nie jest mistrzem gatunku, a po prostu dobrym wyrobnikiem, realizującym taśmową produkcję. Mimo jednak wszystkich niedociągnięć, ""Piątek 13-go"" jest udanym odrodzeniem serii. Ma w sobie tę samą mieszankę kiczu maskowanego entuzjazmem, który tak dobrze w latach 80-tych sprawdzał się na kasetach VHS. Jeśli ktoś chce sobie przypomnieć tamte klimaty bądź też poczuć je po raz pierwszy, ten z całą pewnością na ""Piątek 13-go"" powinien się wybrać.  Na koniec nie można nie wspomnieć o Dereku Mearsie, nowym Jasonie. Czy będzie równie rozpoznawalny, co Kane Hodder? Na razie trudno powiedzieć. Jego interpretacja niebezpiecznego zabójcy jest dość ciekawa. Mears potrafi grać, przynajmniej jeśli porównać go z większością wcześniejszych odtwórców postaci. Dlatego też zbliżenia, kiedy widzimy oczy, wypadają dobrze i wiarygodnie. Nie potrzeba było dwóch Jasonów (jak to bywało w przeszłości), Mears poradził sobie ze wszystkim.  Z jednej strony ""Piątek 13-go"" to zwyczajna jatka, jakich wiele ostatnio widzieliśmy na dużym i małym ekranie. Jednak porównując go z ostatnimi filmami w serii, widać zdecydowaną poprawę. To nie jest tak fantastyczny powrót, jak w przypadku ""Star Treka"", lecz wystarczająco dobry, byśmy z zaciekawieniem czekali na sequel.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Obcy we mnie (2008),5,"Jak przystało na poważnego krytyka, po seansie ""Obcego we mnie"" postanowiłem zrobić skrupulatny 'risercz' i dowiedzieć się więcej na temat omawianego w filmie problemu, czyli depresji poporodowej. Zajrzałem więc na... Wikipedię. Fakty są następujące: przypadłość dotyka od 10 do 15 procent świeżo upieczonych mamuś, zaś jej standardowe objawy to myśli samobójcze, chęć stosowania przemocy wobec dziecka oraz bezsenność. Wszystko to znalazło się w ""Obcym"", co oznacza, że reżyserka Emily Atef odrobiła sumiennie pracę domową. Znajomy psycholog kliniczny twierdzi, iż zawarte w niemieckim obrazie obserwacje zgadzają się co do joty. Film z pewnością przyda się przy okazji jakiejś poważnej debaty społecznej, ale w kategoriach poza publicystycznych może służyć jako przyrząd do wzruszeń dla egzaltowanych studentek.  Zabieg formalny, by przemieszać na początku sceny sprzed rozwiązania z widokiem bohaterki podążającej samotnie przez leśne chaszcze, pozwolił reżyserce oddać zagubienie emocjonalne głównej bohaterki. Rebecca (dobra Susanne Wolf) powinna wejść bezbłędnie w przypisaną jej rolę Matki-Niemki i z oddaniem zająć się swym nowo narodzonym dzidziusiem. Jednak elementy układanki nie pasują do siebie, bo kobieta odczuwa lęk przed małym Lukasem. Cytując Gombrowicza: ""Jak ma zachwycać, skoro nie zachwyca"". Patrząc w lustro, Rebecca widzi wyłącznie zdeformowane przez ciążę ciało. Coś się zmieniło. W dodatku mąż, zamiast porozmawiać z nią i pocieszyć, spędza całe dnie w pracy, a wieczorem domaga się seksu. Bohaterka, pozostawiona sam na sam z dzieckiem i wewnętrznymi demonami, nie wytrzymuje i wysiada z macierzyńskiego tramwaju.  Takie zachowanie nie podoba się jednak najbliższemu otoczeniu, które żąda zmiany pieluch, śpiewania kołysanek i  tulenia do piersi. Na szczęście Niemcy to cywilizowany kraj, gdzie można odzyskać równowagę psychiczną pod czujną opieką życzliwych psychologów i terapeutów. Rodzina będzie się burzyć, ale ostatecznie wiozący Rebeccę wagon wróci na właściwe tory. Jeśli się czegoś czepiam, to właśnie tej irytującej łatwości, z jaką reżyserka rozbroiła skonstruowaną przez siebie bombę. Dramat okazuje się pozorny, a strach bezpodstawny – odrobina jogi wystarczy, żeby świat nabrał odpowiedniego aromatu niczym pampers niemowlaka o poranku.  Z racji bycia szowinistyczną świnią nie potrafię pewnie zrozumieć psychologicznej głębi ""Obcego we mnie"". Myślące o prokreacji dziewczyny powinny się oczywiście wybrać na film, a przy okazji zabrać ze sobą partnerów. Niech wiedzą, co ich czeka, gdy nadejdzie najszczęśliwszy dzień w życiu..."
Noc w muzeum 2 (2009),3,"Shawn Levy dobrze wie, jak to jest być dzieckiem. To czas chaosu, zamieszania, feeria barw i masa zabawek. I taki właśnie jest jego film ""Noc w muzeum 2"" - kolorowy, głośny, z całą menażerią bohaterów przeżywających fantastyczne przygody. Rodziców może to przyprawić o ból głowy, lecz dzieciaki doskonale powinny odnaleźć się w tym świecie.  Larry Daley zamienił mundur stróża nocnego w muzeum na garnitur biznesmena. Jego firma rozwija się znakomicie, ma dużo pieniędzy, lecz czegoś mu brakuje – towarzystwa ożywionych eksponatów muzealnych. Już wkrótce zostanie mu to przypomniane, kiedy będzie musiał wyruszyć na pomoc magicznym przyjaciołom, którym grozi przywrócona do życia mumia faraona. To, co następuje potem, to czyste pandemonium. Po ekranie przemykają małpy, kangury, ośmiornice, wszelkiego rodzaju samolociki, zgraja miniaturowych Einsteinów i jedna wyzwolona pilotka o rozwiniętym libido.  ""Noc w muzeum 2"" ma tylko jedno zadanie do spełnienia: bawić. I w wielu momentach młodsza widownia będzie rozradowana od ucha do ucha. Twórcy niestety próbują również uatrakcyjnić film rodzicom. A to błąd, bo wszelkie bardziej 'dorosłe' wtręty są nietrafione, wytrącają film z rytmu, co w konsekwencji grozi odwróceniem uwagi dzieci. Rzadko kiedy, jeśli w ogóle, udaje się w filmie zadowolić wszystkich. Taka już dola rodziców, że czasem dla swoich pociech muszą pocierpieć. Twórcy powinni być wierni swojej widowni, a nie tym, którzy dodatkowo się na nim pojawią. Na szczęście akcji jest w bród i chwile potknięcia można mu wybaczyć.  Obraz wchodzi do kin w polskiej wersji językowej. Jest to właśnie jedna z tych rzeczy, na które muszą zgodzić się dorośli widzowie. Głównymi odbiorcami filmu są przecież osoby, które albo nie potrafią czytać, albo czytają niezbyt szybko i sprawnie. Dubbing jest więc rzeczą oczywistą. Jak wypada polska wersja? Cóż, ma swoje dobre i złe momenty. Artur Dziurman w roli Kahmunraha to trafny wybór, jest chyba najlepszy z całej obsady. Dorosłej widowni może za to z trudem przyjść słuchanie Jedediaha. W oryginale gra go Owen Wilson i mówi raczej swoim normalnym głosem. W polskiej wersji jego głosik jest co najmniej o ton za wysoko, co brzmi dziwnie i jedyne, do czego prowadzi, to zastanawianie się, co też tak naprawdę łączy kowboja z Oktawianem. Na plus należy zaliczyć fakt odejścia w tłumaczeniu od wszędobylskich aluzji politycznych. To było zabawne pierwszych parę razy, teraz już nie.  W sumie ""Noc w muzeum 2"" to frajda przeznaczona głównie dla młodych widzów. Wkrótce Dzień Dziecka, zatem można film uznać za idealny prezent."
Terminator: Ocalenie (2009),5,"Seria ""Terminator"" zapewne w przyszłości będzie pokazywana na lekcjach historii, bowiem znakomicie oddaje charakter swoich czasów. Pierwszy ""Terminator"" wszedł do kin w połowie lat 80. W Stanach rządził Reagan, a świat znów poczuł na sobie tchnienie zimnej wojny, do tego AIDS – dżuma XX wieku, szalała w najlepsze. Przyszłość świata wydawała się więc mroczna, o jej zmianę trzeba było walczyć. ""Dzień sądu"" trafił do kin na początku lat 90. Świat wychodził z zamętu, dominowały hasła 'więcej i głośniej'. ""Bunt Maszyn"" wprowadzony na początku XXI wieku odzwierciedlał zamieszanie wywołane niepewnością nowego stulecia. Próbował być mroczny i optymistyczny zarazem, tak jak Amerykanie próbowali pozbierać się po tragedii Dwóch Wież, lecz czuli zarazem siłę i moc zemsty, atakując Afganistan i Irak.  A teraz przyszedł czas ""Terminatora: Ocalenie"". Jak w zwierciadle odbija i wzmacnia on obraz  społeczeństwa zakochanego w gadżetach, ekscytującego się technicznymi nowinkami. Film McG to raj dla tych, którzy nie wyobrażają sobie życia bez iPhona, przenośnego odtwarzacza DVD, Xboksa, szerokopasmowego dostępu do Internetu i Youtube'a w komórce. Najnowsza odsłona sagi opowiadającej o wojnie pomiędzy maszynami a niedobitkami ludzkości dedykowana jest pamięci zmarłego mistrza efektów specjalnych Stana Winstona. I sądzę, że mistrz byłby z efektów dumny. To, co widzimy na ekranie, to magia technologii doprowadzona do perfekcji. Jeszcze nigdy w historii nie byliśmy tak blisko całkowicie wykreowanego świata. Terminatorzy we wszystkich kształtach i wielkościach, ekscytujące sceny akcji. Widać, że spece mocno się napracowali, ale warto było – w filmie znalazło się praktycznie wszystko to, co twórcy chcieli pokazać.  Niestety wszystko ma swoją cenę. McG zapłacił integralnością fabuły. Bohaterowie zostali przytłoczeni przez technikę. Nie są to postaci, które mogłyby przejść do legendy. Walczą, zmagają się z przeciwnościami, ale zawsze pozostają na drugim tle – akcja i efekty specjalne okażą się ważniejsze. Jest od tej zasady kilka wyjątków, jak choćby pierwsze spotkanie Johna z Marcusem – to jedna z najmocniejszych scen w całym filmie, tu czynnik ludzki triumfuje, aczkolwiek na krótko.  Akcja filmu rozgrywa się w 2018 roku. Skynet ma całkowitą kontrolę nad światem, ludzie walczą, lecz przywódcą ruchu nie jest jeszcze John Connor (Bale). Do tego świata wkracza Marcus Wright (Worthington), którego w pierwszej scenie filmu widzimy jako więźnia skazanego na śmierć oddającego swoje ciało nauce. Ta jedna scena od razu ustawia cały film. Wiemy, że Marcus zmarł, widzimy, w jakich okolicznościach się pojawia, i od razu domyślamy się, że jest – przynajmniej częściowo – maszyną. Trudno zrozumieć, dlaczego twórcy zrezygnowali z bardziej ambiwalentnego stosunku do Marcusa, dlaczego pokazali na początku scenę jego egzekucji, a nie dopiero w momencie, kiedy jego tożsamość zostaje ujawniona. Jest to tym bardziej intrygujące, że pytanie o granicę między człowieczeństwem a kalkulującą maszyną jest wątkiem przewodnim całej fabuły. Bez tej tajemnicy, historia ""Terminatora: Ocalenie"" sprowadza się do typowej misji z gier FPP/TPS: zlokalizować i uratować Kyle'a Reese'a, zanim dorwą go maszyny; unieszkodliwić Skynet. To swoją drogą też idealnie wpisuje się w obraz współczesnego odbiorcy popkultury przesiąkniętego konwencją gier wideo.  Po tej łyżce dziegciu, niejako na deser, zostawiłem sobie to, co w ""Terminatorze: Ocalenie"" jest najlepsze. Tym czymś – a właściwie kimś – jest Sam Worthington. Dlaczego nie technologia i efekty specjalne? Cóż, brutalna prawda jest taka, że już zapewne za pół roku, kiedy do kin wejdzie ""Avatar"", triki ""Terminatora"" okażą się przestarzałe. Solidna gra aktorska utrzymuje swą wartość znacznie dłużej. To, co wyczynia Worthington na ekranie, zasługuje na owację na stojąco. Facet ma charyzmę i prezencję. Potrafi być i twardzielem i jednocześnie osobą o skomplikowanej psychice. Potrafi zagrać wszystko, a przy tym pozostaje wiarygodny i fascynujący, mimo że film nie należy do obrazów, w których psychika bohatera odgrywa istotną rolę. Worthington jest jedynym aktorem, który stawił czoło technice i nie został przez nią zmiażdżony. Christian Bale gra solidnie, ale z młodym Australijczykiem nie może się równać. Na naszych oczach rodzi się gwiazda. I pozostaje mi tylko liczyć, że nie będzie to supernowa, która szybko zabłyśnie i szybko zgaśnie. Blockbustery z Hollywood naprawdę potrzebują świeżej krwi."
Wojna polsko-ruska (2009),7,"Niedaleko pada jabłko od jabłoni – westchnął z niesmakiem pewien wiekowy pan po pokazie prasowym ""Wojny polsko-ruskiej"". To pewnie największy komplement, jaki chciałby usłyszeć reżyser filmu, Xawery Żuławski. Wyobrażam sobie, że niełatwo jest mu żyć i tworzyć w cieniu legendy tatusia. Stary Żuławski nie nakręcił niczego od paru ładnych lat, ale dzięki niespodziewanemu zainteresowaniu ze strony ""Krytyki Politycznej"" znów bryluje jako artysta wyklęty i niedoceniony (przez motłoch).  Jeśli na myśl o ""Diable"" i ""Szamance"" wasze zwoje mózgowe zaczynają skręcać się z bólu, istnieje duże prawdopodobieństwo, że ""Wojna"" również nie przypadnie Wam do gustu. Z dwóch powodów. Po pierwsze, mamy do czynienia z kinem, które nie respektuje zależności przyczynowo-skutkowych. Najłatwiej byłoby stwierdzić, że opowiedziana na ekranie historia jest wybrykiem zwichrowanego umysłu nastolatki uczącej się do matury. Mieszkająca na jednym z szarych blokowisk Masłoska (w tej roli pisarka Dorota Masłowska) przypomina rude zombie krążące między kuchnią, sypialnią a szkołą. Lekko autystyczna dziewczyna nie potrafi przebić się przez szczelną skorupę alienacji, w związku z czym postanawia stworzyć na kartkach papieru nowy, niekoniecznie lepszy świat. Tutaj rządzi Silny (Szyc) – preferujący hedonistyczny styl życia dresiarz. Wygolony na łyso bohater jest nie tyle pełnokrwistą postacią, co efektownym amalgamatem polskich fobii i pragnień, ukształtowanym przez wystrzeliwane z ekranu telewizora newsy.  Po drugie, film Żuławskiego został oparty na głośnej książce, która podzieliła swego czasu krytykę i czytelników. Do dziś trudno określić, czy powieściowa ""Wojna"" to grafomania czy Dzieło. Jak potraktować stosowany przez Masłowską język – zaczerpnięty z otaczającej nas chamskiej rzeczywistości, czasem przesadnie stylizowany, ubrany w kostium wątpliwych metafor i wykrzywiony do granic możliwości. Zekranizować ""Wojnę"" to jak wyczyścić stajnię Augiasza za pomocą szczoteczki do zębów. Reżyser postawił na dosłowność. Jeśli Masłowska pisze, że jedna z postaci wymiotuje czarnymi kamieniami, a inna wciąga do nosa zupę w proszku, to w kinie otrzymujemy wizualizację tych osobliwych opisów.  Wspomniany na początku recenzent miał rację. Młody Żuławski rzeczywiście czerpie garściami z twórczości swojego ojca. Nie boi się być manieryczny, histeryczny i pretensjonalny, ale w każdej sekundzie filmu ma pełną świadomość bagna, w którym się beztrosko tapla. Gorzej, że nie zawsze radzi sobie z natłokiem tekstu, w związku z czym z wojennych armat, zamiast ognia i huku, wydobywa się czasem nudnawy dymek przydługich dialogów. Gdy stężenie męczącego ględzenia przekracza dopuszczalną granicę, Żuławski stawia na rozbuchane wizualnie sekwencje, które przypominają kadry z komiksu o dresiarskich superbohaterach.  W ogóle określenie ""filmowy komiks"" zdaje się świetnie pasować do ""Wojny"". Niby twórcy zostawili tu i ówdzie parę 'intelektualnych' śladów, ale jakby podrapać mocniej, to za artystowską farbką nie znajdzie się nic ciekawego. Lepiej więc zapiąć pasy i poddać się na dwie godziny ostrej jeździe bez trzymanki."
Władcy wojny (2007),6,"Było nas trzech, w każdym z nas inna krew, ale jeden przyświecał nam cel: za kilka lat mieć u stóp cały świat, wszystkiego w bród  – mógłby zanucić rzewnie we ""Władcach wojny"" Jet Li, gdyby tylko znał język polski i był fanem Perfectu. W filmie Petera Chana gwiazdor wciela się w postać XIX-wiecznego chińskiego generała, którego armia zostaje sponiewierana przez zbuntowanych powstańców. Bohater przeżywa masakrę dzięki przydatnej umiejętności udawania trupa. Teraz nie może się jednak pokazać na cesarskim dworze, ponieważ okrył się hańbą. Gdy na swojej drodze spotka bandę wieśniaków napadających na konwoje z żywnością, zaproponuje ich przywódcom układ: zamiast działać poza prawem, mogą założyć wojskowe mundury i pomóc mu rozprawić się z buntownikami.  W ten sposób Ma Xinyi, Cao Er-Hu i Zhang Wen-Xiang, teraz jako zaprzysiężeni bracia krwi, wyruszają na wojenną wyprawę. Ta część filmu wydaje się najbardziej atrakcyjna z punktu widzenia właściciela biletu – następujące po sobie sekwencje batalistyczne nacechowane są epickim rozmachem i odpowiednio bombastycznym nastrojem. Przebity olbrzymią włócznią  generał potrafi jednocześnie dowodzić oddziałem i tłuc mieczem wrogów.  Gdy opada jednak bitewny kurz, a z twarzy udaje się zmyć zaschniętą krew, zaczyna się prawdziwy dramat. Okazuje się bowiem, iż proste przesłanki, którymi kierowali się początkowo bohaterowie, nie mają szans w zderzeniu z polityczną pragmatycznością. Rozłam pogłębia dodatkowo romans  Ma Xinyi z kobietą przyjaciela... Chan formułuje wówczas swój film na kształt szekspirowskiej tragedii, ale brak mu talentu i przenikliwości Akiry Kurosawy, aby potencjał kryjący się w fabularnym granicie przekuć we wstrząsającą rzeźbę. Wynika to pewnie po części z winy aktorów, którzy grają zazwyczaj na poziomie inscenizacji bitwy pod Grunwaldem. No dobra, przesadzam, ale nietrudno zaśmiać się na całe gardło, gdy Jet Li z kolegami wywrzaskuje ekspresyjnie większość kwestii.  ""Władcy wojny"" wypadają najciekawiej, kiedy nad fabułą unosi się duch Machiavellego. Ów włoski pisarz stwierdził kiedyś: Wybieramy najczęściej rozwiązania pośrednie, które są najgorsze ze wszystkich, a to dlatego, że nie potrafimy być ani całkiem źli, ani całkiem dobrzy. Bohaterowie filmu Petera Chana, zawieszeni między ideałami a pragnieniem dominacji, chcą dobrze, ale postępują tak jak zawsze."
Z miłości do gwiazd (2008),4,"Ekranowi psychofani przedstawiani są zazwyczaj jako skończeni nieudacznicy, którzy wszystkie swoje frustracje i porażki życiowe zalewają litrami różowej polewy wyciekającej z plakatów czczonych przez siebie celebrytów. Robert, grany przez znanego z ""Jeszcze dalej niż północ"" Kada Merada, pasuje jak ulał do powyższego opisu – ten porzucony przez partnerkę łysiejący mężczyzna pracuje jako sprzątacz w biurze agenta filmowego. Mało ambitne zajęcie pozwala mu jednak  obcować pośrednio z ukochanymi gwiazdami.  Robert czyta scenariusze, kradnie zaproszenia na premiery, a gdy uzna to za słuszne, odwołuje dobrze rokującej aktorce casting do roli w telewizyjnym produkcyjniaku. Potrafi też wyrazić swoją miłość w bardziej tradycyjny sposób: godzinami wystaje przed bramą rezydencji, zaś piszącemu niepochlebne artykuły dziennikarzowi niszczy złośliwie samochód.  Bohatera da się jednak lubić, ponieważ nie jest agresywny i ma pogrążonego w depresji grubego kota. W ostatecznym rozrachunku zwierzę okazuje się posiadaczem największego potencjału komicznego, ale na niewiele się on zdaje, ponieważ show miał w założeniu twórców należeć do  francuskich ikon ekranu: Catherine Deneuve i Emmanuelle Béart. Obie panie, wsparte przez mniej u nas znaną Mélanie Bernier, parodiują w komedii swoje medialno-ekranowe wizerunki. Gwiazdy błyszczą tu jednak odbitym blaskiem, bo satyra na przemysł filmowy sprawia wrażenie mdłej i wysilonej. Deneuve obżera się słodyczami oraz częstuje złośliwościami lansującą się na łamach tabloidów Béart. Ta nie pozostaje dłużna i rzuca komentarz o grubym tyłku starszej pani.  Francja jest jednym z nielicznych krajów, w których kariery aktorek nie kończą się po przekroczeniu czterdziestki. Zmiana warty następuje płynnie i bezboleśnie – uwodzicielki przekwalifikowują się na mamy, a potem babcie, zachowując przy tym niezmienny podziw i popularność wśród widowni. Postawienie obok siebie przedstawicielek trzech różnych pokoleń mogło zaowocować czymś więcej niż drugorzędną historyjką o odwecie, jaki gwiazdy urządzają natrętnemu wielbicielowi. Jak na produkcję znad Sekwany za mało tu ironii, a za dużo uśmieszków i bezwstydnego mizdrzenia się.  Najgorzej wypada jednak wprowadzony pod koniec wątek romantyczny, który sprowadza  film do poziomu rzadkiej kupy wydobywającej się z trzewi komercyjnego organizmu. Wszyscy lubimy, gdy twórcy robią nam w kinie dobrze, ale trzeba zachować odrobinę wstydu, a nie korzystać z żenujących obrazków na poziomie polskiej komedii od Ilony Łepkowskiej. Z miłości do  Emmanuelle Béart zamknąłem wówczas oczy i nie otworzyłem ich aż do ostatniego ujęcia z plakatem na drzwiach biura. Tej nocy niebo było zachmurzone – żadnych gwiazd zaobserwować się nie dało.  "
Star Trek (2009),7,"Roberto Orci i Alex Kurtzman znów dokonali cudu. Przerobili starą ramotę kojarzoną z dziwakami i ze stetryczałym pokoleniem ""dzieci kwiatów"" na dynamiczny film idealny dla widza początku XXI wieku. Jest on przeznaczony dla tych wszystkich, którzy dość mają egzaminów, prac domowych, pracy i obowiązków i chcą choć przez chwilę przeżyć ekscytującą przygodę jak za czasów dzieciństwa, kiedy nie liczyło się nic poza samą frajdą związaną z poczuciem swobody i nieskrępowaną wyobraźnią. Rzućcie zatem w kąt plecaki i garnitury, zasiądźcie wygodnie w fotelach i przygotujcie się na dwie godziny czystej rozrywki.  Jedenasty kinowy ""Star Trek"" zaczyna się od mocnego uderzenia. Samotny statek federacji staje przeciwko potężnej jednostce dowodzonej przez tajemniczego Romulanina poszukującego Ambasadora Spocka. Zaatakowany statek federacji musi być ewakuowany. Aby załoga i pasażerowie mieli szansę przetrwać, pełniący obowiązki kapitana George Kirk decyduje się na samobójczą misję staranowania wrogiej jednostki. Ginie, lecz 800 osób dzięki jego heroicznej postawie przeżyło, w tym jego żona i nowo narodzony syn – James Tiberius Kirk.  Od tego momentu film nie zwalnia tempa, głównie za sprawą postaci Kirka, który jest młodzieńcem niezwykle inteligentnym, ale nieco rozwydrzonym, zbuntowanym i zdecydowanie nielubiącym przegrywać. Jak nie bije się z całą watahą osiłków w pubie, to ukrywa się pod łóżkiem dziewczyny, oszukuje na testach lub udaje chorego, żeby wślizgnąć się na pokład USS Enterprise. Jednak to właśnie jego nieszablonowe postępowanie połączone z niezawodną logiką Spocka (a raczej dwóch Spocków), szaleństwem Scotty'ego, seksowną pewnością siebie Uhury, fobiami McCoya i talentami reszty załogi będzie ostatnią nadzieją Ziemi na ocalenie przed kataklizmem.  ""Star Trek"" J.J. Abramsa ostatecznie zamyka dotychczasową linię fabularną serii i otwiera zupełnie nowy rozdział w historii. Czyni to w sposób zdecydowany, prosty, a zarazem całkowicie akceptowalny przez fanów starego ""Star Treka"". Wystarczyła jedna czarna dziura i teoria alternatywnych czasoprzestrzeni, byśmy zapomnieli o tym, co na temat uniwersum Star Treka wiemy, jednocześnie wcale tego nie negując. Twórcy dokonali salomonowego wyroku tak, że i wilk jest syty (lojalni fani oryginału), i owca cała (nowi widzowie, którzy serii nie znają). Otwiera to drogę do rozpoczęcia nowej serii filmów bez bagażu biografii Kirka i reszty z poprzedniego kontinuum. A że kolejne filmy powstaną, to jest jasne dla każdego, kto ""Star Treka"" już widział.  Nie da się ukryć, że obraz J.J. Abramsa przeznaczony jest przede wszystkim dla męskiej widowni. Pełno tu wybuchów, walk, efektów specjalnych, huków i gadżetów. Jednak twórcy chcieli uczynić film przystępny również dla kobiet, stąd postać Uhuru to kobieta seksowna, ale niezależna, a w rolach głównych wystąpili atrakcyjni (jak sądzę) Chris Pine i Zachary Quinto.  Sam film rozpędza się na początku, lecz później już nie przyspiesza. Nie spadając poniżej pewnego poziomu, nie potrafi jednak wzbić się wyżej. Obrazowi brakuje epickiej skali i dramatu na miarę greckiej tragedii, co sprawia, że sceny ostatecznej konfrontacji nie robią aż tak przemożnego wrażenia, jak zapewne chcieli twórcy. Nie do końca pozwolili wykazać się też Ericowi Banie jako szwarccharakterowi. Jednak wszyscy ci, którzy z tego powodu kręcić będą nosami, najwyraźniej trafili na film przez pomyłkę. ""Star Trek"" jest głośny, trochę chaotyczny, ale zabawny i – co ważne - w 100% spełnia oczekiwania tych, którzy chcą dobrego widowiska i czystej, nieprzeintelektualizowanej rozrywki."
Kobieta w Berlinie (2008),4,"Z pamiętników anonimowej kobiety dowiadujemy się o niej niewiele: ma trzydzieści lat, przed wojną bywała w świecie, zna języki, nie popiera narodowego socjalizmu. Jest koniec kwietnia 1945 roku, do kapitulującego Berlina wkraczają triumfalnie Rosjanie. Spóźnione ""oko za oko"": zaczynają się masowe gwałty na niemieckich kobietach. Te nieobrotne kończą marnie, inne, jak bohaterka, robią wszystko, żeby cierpieć na własnych warunkach. Wybierają protektorów, oddają swoje ciała oficerom w zamian za ochronę przed szeregowcami. Na styku wojny i pokoju, pośród apokaliptycznego krajobrazu, trzeba przecież zacząć żyć. I Berlin żyje. Tak jak potrafi, zawalony pijanymi w sztok sołdatami.  Autorkę już w roku 1946 odnalazł znany niemiecki pisarz, Kurt W. Marek. To on przyczynił się do wydania jej wspomnień w 1954. Pierwsza fala oskarżeń (zdrada, odzieranie rodaczek z godności) ze strony niemieckich autorytetów podcięła Anonimie skrzydła. Wycofała pozycję z księgarń, pokornie przyjęła cięgi narodu. Niedawno, utwór wydano ponownie. Dziś wiemy już, że jego autorka nazywała się Martha Hillers, studiowała na Sorbonie, znamy okoliczności jej śmierci w 2001 roku. Mamy też polski przekład jej bolesnego świadectwa, a na ekranach film. Nieudany i przeszarżowany.  To mogło Maksowi Färberböckowi wyjść. Odkłamanie historii, ocena bohaterki nie z pozycji zacietrzewionego moralizatora, lecz emocjonalnie stonowanego artysty. Niestety, reżyser- scenarzysta ugiął się pod ciężarem tematu (a może się przestraszył?) i zrobił rzecz niewybaczalną: zamiast przejmującego chłodu roztrzaskanej codzienności, dał nam żar uczuć. Zamiast dramatu, zaserwował melodramat. Beznamiętna narracja zmieniła się w ciąg chaotycznych zdarzeń i konwulsyjnych scen. Autor ""Aimee i Jaguar"" pomylił też anonimowość z brakiem charakteru. Nina Hoss jest piękna, ma wypisaną na twarzy determinację, jednak została wyzuta z jakiejkolwiek osobowości. I nie jest to podyktowane chęcią uczynienia z kobiety ""statystycznej mieszczki"". Przecież takową wykształcona bohaterka nigdy nie była. Odróżniał ją nie tylko jaskrawy niebieski płaszczyk, ale przede wszystkim romans z radzieckim majorem. No właśnie, romans. Ekranowy odpowiednik z gruntu pragmatycznej relacji. W oryginale równanie było proste: seks to bezpieczeństwo. Nic dodać, nic ująć.  Abstrahując od czysto konstrukcyjnych problemów (początkowo chodziło o odcinkową produkcję telewizyjną, co niestety widać), w filmie Färberböcka brakuje istotnego w pamiętniku wątku powojennego kaca bohaterki. Ona czuła, że w jakimś stopniu cierpienie Niemek jest usprawiedliwione, traktowała gwałty jako wyrównywanie rachunków za wojnę. Tej myśli reżyser musiał się już przestraszyć nie na żarty. Dziś mogłaby wywołać podobną lawinę zarzutów, co ""odzieranie z godności"" w latach pięćdziesiątych. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
17 Again (2009),6,"Jednym z ulubionych tematów komediowych Hollywood jest zamiana miejscami, podróż w czasie bądź nagłe odmłodzenie/postarzenie. Wydaje się, że kino powiedziało na ten temat już wszystko i robienie kolejnego filmu to po prostu wyrzucanie pieniędzy w błoto. Kto tak jednak myśli i postanowi zrezygnować z obejrzenia ""17 Again"", ten straci okazję na dobrą zabawę i sporą dawkę śmiechu, który – jak wszyscy wiemy – jest najlepszym lekarstwem na wszelkie bolączki.  Zarys fabuły, trzeba przyznać, nie wydaje się zbyt atrakcyjny. Mike, gwiazda szkolnej drużyny koszykówki, przed swoim najważniejszym meczem dowiaduje się, że jego dziewczyna jest w ciąży. Rezygnuje więc ze świetlanej przyszłości, by być z nią i przez kolejne 20 lat nie może przeboleć tego, co być może stracił.  Teraz ma 30 lat, pracę, której nie cierpi, żonę, która chce się z nim rozwieść, i dzieci, które chcą być jak najdalej od niego. Nic mu się nie chce i tylko wspomina, jakim to był ogierem w czasach młodości. Pewnego wieczoru jednak, za sprawą tajemniczego woźnego, znów stanie się młody, pełen życia i energii. Postrzega to jako okazję na naprawę tego, co w jego życiu poszło nie tak. Po drodze zrozumie, co tak naprawdę jest dla niego ważne.  ""17 Again"" to pierwszy duży film reżysera Burra Steersa, który debiutował znakomitą, niezależną pozycją ""Ucieczka od życia"". Przejście z kina niezależnego do maszynerii wielkich wytwórni nie zawsze jest rzeczą prostą, wystarczy przypomnieć sobie ""Dziś 13, jutro 30"" Gary'ego Winicka. Steers jednak radzi sobie zdecydowanie lepiej. Wykorzystuje fakt, że fabuła jest dość sztampowa, by bawić się stereotypami i oczekiwaniami widzów. Wyśmiewa kalkę, przerysowuje typowe chwyty, dzięki czemu tworzy żywą i pełną gagów fabułę.  Jednak wszelkie starania Steersa spaliłyby na panewce, gdyby nie Thomas Lennon. Grając społecznie nieprzystosowanego informatyka, fana gier komputerowych, RPG i wszystkiego, co ma związek z fantastyką, z łatwością przyćmiewa nominalną gwiazdę komedii, Zaca Efrona. Każda scena z udziałem Lennona to gwarancja bólu brzucha ze śmiechu. Wraz z Melorą Hardin tworzą genialny wręcz duet, o którym może tylko pomarzyć większość komediowych reżyserów.  Sam Efron też wypada nieźle. Oczywiście jego rola sprowadza się przede wszystkim do dobrego wyglądu, zachowania młodzieńczego entuzjazmu i wodzenia oczętami po ekranie, by mogły się w nie wpatrywać wszystkie przedstawicielki płci pięknej niezależnie od wieku. Efron zna swoje ograniczenia aktorskie i dlatego nie przeszarżował, doskonale wpasowując się w całą tkaninę obrazu Steersa.  ""17 Again"" jest typowym produktem taśmowym – lekkim, skierowanym do szerokiego odbiorcy, niewymagającym myślenia. Zrobiony jest jednak solidnie, z wystarczającą dawką humoru, by nikt nie żałował pieniędzy wydanych na seans. Niezły pretekst do wspólnego wypadu z grupą przyjaciół."
30 dni mroku (2007),7,"Idealna propozycja dla wszystkich, którym wampiry zaczęły się ostatnio kojarzyć wyłącznie z lalusiowatymi romantykami. Takowych w stan melancholii wprawiają bowiem rozterki miłosne i popsuta fryzura, a nie fakt, iż ktoś wychlał im litr ciepłej RH-. W ""30 dniach mroku"" wszystko jest na swoim miejscu – krwiopijcy to bezwzględne bestie, a ludzie zamiast się w nich zakochiwać, marzą wyłącznie o odrąbaniu im łbów.  Miasteczko Barrow na Alasce raz do roku pogrąża się na miesiąc w ciemnościach. Mniej odporni mieszkańcy wsiadają wówczas do samolotu i uciekają w słoneczniejsze rejony świata. Nad resztą  opatulonych w ciepłe, puchowe kurtki owiec czuwa młody szeryf Eben (Hartnett), któremu głowę zaprzątają jednak problemy rodzinne – opuściła go żona (George), a babka cierpi na raka. Bohater będzie musiał się na chwilę wyrwać z kleszczy cierpiętnictwa, by rozwiązać zagadkę wyrżnięcia hodowli psów. Zanim uda mu się znaleźć winowajcę, ktoś zawita do elektrowni, gdzie uszkodzi generator i zje technika. Gdy Eben ujrzy głowę mężczyzny nabitą na pal, dojdzie do odkrywczego wniosku, że na jego terenie dzieją się niepokojące rzeczy. Wówczas będzie już jednak za późno, bo grupa bezwzględnych wampirów postanowi urządzić w Barrow 30-dniową ucztę bez irytujących przerw wynikających z konieczności chowania się przed działaniem promieni słonecznych.  Wyjściowy pomysł filmu (oraz komiksu, na podstawie którego powstał) jest prościutki, a jednak niezwykle nośny. W początkowych scenach twórcy zgrabnie nakreślają sylwetki głównych postaci, budując przy tym odpowiednie napięcie. Ich działania można porównać do imprezowicza, który potrząsa gwałtownie butelką szampana, a potem oblewa jej spienioną zawartością pozostałych gości. W ""30 dniach mroku"" fontanna krwi wytryskuje ekstatycznie, by za chwilę znaleźć się na wszystkich widzach. Kulminację stanowi w tym względzie malownicza sekwencja ulicznej masakry, którą oglądamy z lotu ptaka.  Potem napięcie zaczyna jednak spadać, bo utaplaną w czerwonej kałuży akcję zastępuje ukrywanie się niedobitków przed drapieżnikami. Gdy tętno filmu słabnie, reżyser próbuje od czasu do czasu pobudzić je wstrząsami brutalnych konfrontacji. Przedzieranie się przez zaspy kolejnych epizodów pt. ""Szybkie starcie z wampirami, czyli znowu ktoś z naszych zginął"" prowadzi do zakończenia, które jest równie wzruszające, co i głupie. Oglądając ""30 dni mroku"", zwróćcie raczej uwagę na fragmenty ujawniające dyskretne poczucie humoru realizatorów – przypatrzcie się na przykład uważnie ubraniu przywódcy wampirów. Czyj ubiór przypomina Wam to wdzianko?"
Grobowiec świetlików (1988),7,"Klasyka japońskiej animacji trafiła w końcu pod polskie strzechy. Pod pewną ręką i bacznym okiem reżysera Isao Takahaty powstała mistrzowska opowieść o niewinności, egoizmie, stracie i śmierci. I choć jest to adaptacja powieści Akiyukiego Nosaki, to wyczuwa się w ""Grobowcu świetlików"" wyraźną nutę osobistej tragedii. Bądź co bądź Takahata miał zaledwie 10 lat, kiedy II wojna światowa dobiegała końca, potrafił zatem doskonale wczuć się w sytuację bohaterów. A ta nie była do pozazdroszczenia.        Studio GhibliShinchosha Company  Wrzesień 1945 roku. Japonia poddała się i po 9 latach nastał wreszcie pokój. Dla niektórych przyszedł jednak za późno. Kilkanaście dni po zakończeniu wojny na ulicy, ignorowany przez wszystkich, umiera młody chłopak. Jeszcze nie tak dawno szczęśliwy syn i kochający brat. Ojciec był oficerem marynarki, więc nawet pod koniec wojny rodzinie powodziło się całkiem nieźle. Kiedy jednak po jednym z nalotów w pożarze ginie matka, sytuacja diametralnie się zmienia. Seita wraz z siostrą Setsuko zamieszkują u ciotki. Ta się nimi opiekuje z obowiązku, lecz nie przestaje narzekać na lenistwo chłopaka, który cały dzień by się tylko bawił z siostrą, zamiast pomagać społeczności choćby przy gaszeniu pożarów. Dumny Seita, nie mogąc znieść zrzędzenia ciotki, odchodzi wraz z Setsuko i zaszywa się w porzuconym schronie. Idylla nie trwa długo. Kiedy kończy się żywność, rozpoczyna się czas głodu. Jednak nawet gdy Setsuko zachoruje, Seita okaże się zbyt dumny, by powrócić do ciotki. Ta duma zgubi ich oboje.  ""Grobowiec świetlików"" to sentymentalny powrót do czasów dzieciństwa i choć przypadał on na czas straszliwej tragedii i niewypowiedzianego okrucieństwa, dla dzieci te wielkie sprawy są nie do ogarnięcia. Liczy się za to dzień dzisiejszy, a ten potrafił być piękny nawet w najgorszych chwilach. Pewnie dlatego animacja jest tak ckliwa, że aż wydaje się popadać w przesadę. Momentami trudno jest przełknąć całą tę dawkę słodyczy i wzruszeń. I gdyby film ograniczał się tylko do tego, byłby zapewne nie do oglądania. Jednakże Takahata, idąc za autorem powieści, ma nam do powiedzenia coś więcej. Tragiczna historia rodzeństwa jest filmową parabolą przestrzegającą przed ignorancją i nadmierną dumą, które jawią się jako pożywka każdej tragedii. ""Grobowiec świetlików"" zachęca do kontemplacji bezsensu wojny oraz roli, jaką może w niej odegrać zwykła naiwność.        Studio GhibliShinchosha Company  Film zrealizowany został klasyczną metodą animacji, dzisiaj już coraz rzadziej spotykaną. Widać wyraźnie, że każdy kadr został przemyślany i dopieszczony do ostatniej kreski. To właśnie starannej i pięknej animacji ""Grobowiec świetlików"" w dużej mierze zawdzięcza swój sukces  Polskie wydanie może pochwalić się całkiem niezłym transferem obrazu i dźwiękiem DD 5.1. Niestety otrzymujemy na płycie wyłącznie film bez jakichkolwiek dodatków. Trochę szkoda, ale przynajmniej wizualnie film nie zawodzi.    "
Lenin w październiku (1937),6,"Kino przeszło daleką drogę od czasu, kiedy na jego ekranach po raz pierwszy wyświetlany był ""Lenin w październiku"". Pod względem technicznym, a nawet narracyjnym film Michaiła Romma zestarzał się tak bardzo, że zainteresować dziś może jedynie największych fanów historii X muzy. A jednak obraz ten jest niezwykle wartościowym i wciąż aktualnym dziełem, jeśli potraktuje się je jako studium propagandy. Z tego punktu widzenia ""Lenin w październiku"" to propozycja dla każdego inteligentnego widza.  ""Lenin w październiku"" powstał z okazji 20. rocznicy Rewolucji Październikowej. Był pierwszym dźwiękowym filmem, w którym radzieccy filmowcy zmierzyli się z postacią Lenina. Ten jednak przebywał w grobie już od ładnych paru lat, a u steru władzy stał wtedy Stalin, który kult jednostki wzniósł na nowe wyżyny. Odbicie tego stanu rzeczy znajdziemy w filmie, choć sam Stalin jest w nim praktycznie nieobecny.  Lenin nie jest u Romma wodzem rewolucji. Przypomina raczej jednego ze świętych mężów z prawosławnych podań. Romm stara się ukazać charakter Lenina, kreśląc obraz człowieka charyzmatycznego, lecz pokornego, potężnego, lecz skromnego, pracoholika, który jednak potrafi myśleć o innych. Reżyser wystawia twórcy ZSRR pomnik z taśmy filmowej, lecz jednocześnie robi wszystko, by jego rola nie zaciążyła na dziele i nie przyćmiła postaci aktualnego gospodarza Kremla. Stąd Lenin wdzięczy się jak na symbol rewolucji przystało, jednak sama rewolucja rozgrywa się jakby obok. Ma się wręcz wrażenie, że nawet bez Lenina lud robotniczy i tak by powstał do walki.  Ponieważ ""Lenin w październiku"" jest dziełem propagandy, musi obok funkcji rozrywkowej pełnić także funkcję edukacyjną. Romm naucza widzów na dwa sposoby. Pierwszym jest wykorzystywanie niektórych z elementów znanych z kina niemego, jak choćby karty z napisami. Pełnią one istotną rolę, niczym przypisy dookreślając i wyjaśniając historyczne okoliczności zdarzeń oglądanych na ekranie. Drugim są przemówienia i dialogi. Dowiadujemy się z nich, jakie jest aktualne w danej chwili stanowisko Partii, nawet jeśli fałszuje to obraz zdarzeń. Ot choćby Trocki, jedna z czołowych postaci Rewolucji. W 1937 roku był już jednak wrogiem publicznym numer jeden każdego robotnika i kołchoźnika. Stąd w filmie Trockiego nie ma, a jego nazwisko pojawia się w zasadzie tylko raz, kiedy nazywany jest zdrajcą. Te proste zabiegi z całą pewnością wystarczały, by widzowie we wszystkich zakątkach komunistycznego raju wiedzieli, jak mają myśleć. Z perspektywy czasu pozostaje refleksja, iż manipulacja prawdą jest niezwykle łatwym zadaniem.  Mimo że film ma już 70 lat, kopia, którą otrzymujemy na płycie DVD, jest zaskakująco dobrej jakości. Wydanie polskie nie posiada żadnych dodatków, za to dużo reklam przed filmem, zatem przed rozpoczęciem seansu należy uzbroić się w cierpliwość. "
W sieci kłamstw (2008),8,"Po trzech latach Ridley Scott wrócił do Maroka, by tam nakręcić nowy film – ""W sieci kłamstw"". Pustynne tereny nie stanowiły dla reżysera żadnej nowości, bowiem miejscowa sceneria posłużyła za plan także dla ""Gladiatora"", ""Królestwa niebieskiego"" i ""Helikoptera w ogniu"", świetnie udając Rzym czy kraje arabskie.  Najwyraźniej reżyser przyzwyczaja się nie tylko do miejsc, ale i osób. Do swojego kolejnego filmu zaangażował bowiem dobrze mu już znanych aktorów, Russella Crowe'a i Leonardo DiCaprio. Obaj panowie walczą z terroryzmem i choć ze sobą współpracują, to jednak każdy z nich robi to na swój sposób. Postawa DiCaprio w roli Rogera Ferrisa odzwierciedla ideały typowe dla młodego pokolenia, skontrastowane ze sposobem pracy Eda Hoffmana, dla którego wygodna pozycja tysiące kilometrów od miejsca faktycznych wydarzeń daje gwarancję bezpieczeństwa, co jednak nie przeszkadza w wydawaniu rozkazów co do prowadzenia akcji, często sprzecznych z kodeksem honorowym, tak ważnym, swoją drogą, dla młodego agenta. Ferris natomiast znajduje się w samym centrum wydarzeń, w Jordanii, gdzie jego zadaniem jest zdobycie szczegółowych informacji o najniebezpieczniejszej grupie terrorystycznej, którą dowodzi Al-Salima. I choć, jak mówi Hoffman: W tej wojnie nie ma niewinnych, Ferrisa boli całe zło świata i jest zapewne ostatnią ostoją poczciwości na tej zdegradowanej, pozbawionej moralności ziemi. Co, trzeba przyznać, mu się chwali, bowiem ostatecznie, zgodnie z amerykańskim, pompatycznym patriotyzmem, Dobro zwycięży. Oczywiście Dobro pod postacią amerykańskiego bohatera, który nie utożsamia szczęścia z luksusem i pieniędzmi.  Nie trudno sobie wyobrazić, że rozpracowanie takiej Al-Kaidy do igraszek nie należy, a do tego zadania stanąć mogą tylko najlepsi. I w tym mało skomplikowanym zdaniu kryją się aż dwa zupełnie odmienne wnioski. Przede wszystkim Ridley Scott po raz kolejny dostarcza widzowi fantastycznego widowiska, pełnego efektownych scen, napięcia, dynamicznych obrazów i wrażeń na najwyższym poziomie. Pod tym względem zaspokoi oczekiwania najbardziej wymagających wyjadaczy kina akcji. Wszystko to wygląda bardzo realistycznie, aż złość bierze na złych terrorystów, którzy burzą porządek w świecie. Do akcji wkroczyć więc musi… Ameryka! Jak widać, nie dało się uniknąć motywu ""snu o wielkiej Ameryce"", co wywołuje zgrzyty gorsze od piasku w zębach. I choć scenarzysta zadbał, by film nie był jednowymiarowy i skupia się na potępieniu ""tych na górze"" po obu stronach barykady, to jednak potępia, tym samym próbuje nam na siłę wcisnąć morał, który niekoniecznie sprawi, że od teraz będziemy spali spokojnie.  Wydanie DVD stanowi nie lada gratkę dla wielbicieli filmu i reżyserskiego fachu Scotta. Dodatki zawierają bowiem obszerne materiały z planu. Sięgnąć można po komentarz Scotta i scenarzysty, którzy prowadzą swobodną rozmowę na tle całego filmu, niestety wyłącznie w języku oryginalnym. Nie ma to jednak większego znaczenia, ponieważ równie wartościowe treści niesie ze sobą rozdział pod tytułem – Zaskarżalna inteligencja: dekonstrukcja ""W sieci kłamstw"", który dzieli się na trzy części, a każda z nich mówi wiele o filmie i jego twórcach. Wydanie przygotowane jest do oglądania przez przedstawicieli wielu różnych narodowości, dla nas dostępne są i napisy, i lektor. Film zaopatrzony jest także w wersję dla niesłyszących, w języku angielskim. Dźwięk zapisany w formacie 5.1 DD wzmocni wrażenia autentyczności wydarzeń. Obraz – 16:9 (2.40:1)."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Gra dla dwojga (2009),8,"O tym, że Tony Gilroy jest niezłym scenarzystą, wiedzieliśmy już od dawna. W 2007 roku udowodnił jednak, że ma świetną rękę do aktorów, kiedy przedstawił światu ""Michaela Claytona"". Teraz dał się poznać jako reżyser, tworząc dzieło niemal doskonałe – ""Gra dla dwojga"".  Kiedy pierwszy film odnosi sukces, kiedy zdobywa się za niego nagrody i nominacje, na reżyserze wywierana jest ogromna presja, by sukces powtórzyć. Debiut Gilroya zdobył siedem nominacji do Oscara, w tym za reżyserię i scenariusz. I choć ta druga była jak najbardziej uzasadniona, to za reżyserię Gilroya nominowano nieco na wyrost. To właśnie Gilroy-reżyser był najsłabszym ogniwem całego projektu. Na szczęście przyswoił sobie lekcję i przy okazji ""Gry dla dwojga"" swoich błędów nie powtórzył. Dzięki temu otrzymaliśmy rewelacyjny film, który ma w sobie wszystko to, czym charakteryzować się powinna dobra rozrywka. Ma przemyślaną fabułę, interesujących bohaterów, jest inteligentną i przewrotną opowieścią z niezwykle satysfakcjonującym zakończeniem. Mamy tu i komedię, i akcję, i skomplikowaną intrygę, i wątek miłosny. Obraz powstał według sprawdzonej w kinie szpiegowskim receptury, lecz zamiast CIA i MI6 na ekranie pojawiają się gigantyczne koncerny branży kosmetycznej. ""Gra dla dwojga"" ma w sobie szyk i klasę starego kina, pozostając przy tym do głębi współczesnym obrazem.  Gilroy okazał się mistrzem i jako scenarzysta, i jako reżyser i podobnie jak w przypadku ""Michaela Claytona"", wiedział, jak poprowadzić aktorów, by dali z siebie wszystko. Clive Owen i Julia Roberts lśnią w każdej scenie. Jest między nimi tak silne napięcie, że trudno uwierzyć, że jest to tylko gra. Jednak również na drugim planie jedna popisowa rola goni drugą. Któż może zapomnieć Carrie Preston w scenie przesłuchania przez Julię Roberts? A Tom Wilkinson i Paul Giamatti w rolach szefów zwalczających się koncernów? A takich 'smaczków' jest w filmie więcej.  Dzieło Gilroya być może skorzystałoby, gdyby zostało nieco lepiej przycięte w montażowni. Wydaje się ociupinkę za długie i miejscami lekko zbacza z wytyczonego toru. Nie wpływa to jednak znacząco na końcową ocenę. ""Gra dla dwojga"" to prawdziwa uczta, rozrywka pierwszej klasy, w której nie ma miejsca na głupawkę. To kino spod znaku braci Coen. Jeśli zatem jesteście fanami ""Hudsucker Proxy"" czy ""Bartona Finka"", film Gilroya na pewno się wam spodoba.  Amerykanom wyrasta prawdziwy reżyserski talent!  "
Mój brat jest jedynakiem (2007),6,"Przełom lat 60. i 70. jest ostatnio mocno eksploatowany w światowym kinie. Z bardziej znanych warto wspomnieć o ""Baader - Meinhof"" czy ""Marzycielach"". Do tego grona dopisać można również film Daniele Luchettiego ""Mój brat jest jedynakiem"".  Bohaterami filmu są Accio i Manrico – bracia należący do pokolenia urodzonego i wychowanego już po II wojnie światowej. Burzliwy okres walki komunistów i faszystów, dojście do władzy Mussoliniego i przegrana wojna – wszystko to znają ze słyszenia. Teraz jednak nadszedł czas, kiedy to oni mogą budować kraj, zmieniać go według własnych wyobrażeń. Nie do końca zdają sobie sprawę z tego, że tak naprawdę są jedynie naśladowcami. Jednak ich autentyzm i zaangażowanie sprawiają, że nie ma to znaczenia. Przyswoili ideały i teraz żyją tylko dla nich. Manrico, jak na prawdziwego syna robotniczej rodziny przystało, wyrósł na komunistę. Żyjący w jego cieniu, wychowywany na czarną owcę i zakałę rodziny, Accio najpierw próbował wyuczyć się na księdza, a potem został młodocianym faszystą. Polityczni wrogowie pozostali jednak ze sobą w bliskich kontaktach. Oczywiście od czasu do czasu walczyli ze sobą, lecz kiedy trzeba było, stawali w wzajemnej obronie.  Na przykładzie historii jednej rodziny Luchetti kreśli obraz Włoch wewnętrznie rozbitych, a jednak zjednoczonych wspólną tradycją, pochodzeniem. Reżyser niezwykle krytycznie podchodzi do ideologii, ostatecznie wszystkie je ukazuje jako drogi prowadzące do nieszczęścia. Hasła antagonizują ludzi, ideologie są narzędziami napędzającymi wewnętrzne rozbicie. Jednak zwykli szarzy ludzie nie walczą w imię jakichś tam ideałów ładnie wypisanych na sztandarach, oni walczą o swoje, o to, co im się należy i czego potrzebują. Prawdziwa rewolucja rozgrywa się przy użyciu małych kroków, a nie wielkich haseł.  Jednak ""Mój brat jest jedynakiem"" to coś więcej niż tylko zbiór dywagacji na temat pozytywnej i negatywnej roli katolicyzmu, faszyzmu i komunizmu na życie we Włoszech. To również bardzo ciekawy portret Włochów i ich ognistej natury. Poprzez z pozoru mało istotne scenki rodzajowe, jak choćby kłótnia Accio z matką, Luchetti próbuje przywołać na ekran ducha Włoch, i trzeba powiedzieć, że w dużej mierze mu się to udaje. Elio Germano i spółka znakomicie wczuwają się w swoje role, nadając im autentyczności, pasji i energii. Miejscami zapomina się wręcz o tym, że to tylko film.  Mimo tych wszystkich zalet ""Mój brat jest jedynakiem"" jest niedoskonały. Luchetti zbyt wiele czasu i sił poświęcił na budowanie tej wielopoziomowej konstrukcji, tak że mimo starań aktorów całość robi wrażenie filmu wyrachowanego i sztucznego. Polakom będzie się też go dość niewygodnie oglądało, choćby z powodu naiwnego portretu komunistów i faszystów. Luchetti co prawda nie ukrywa prawdy o gwałtownych  ekscesach zwolenników obu skrajnych ideologii. A jednak poprzez starannie rozłożone akcenty to właśnie naiwność jest podkreślona w sposób niewymierny w stosunku do wszystkich pozostałych cech. I młody wiek bohaterów niczego nie wyjaśnia, jest raczej wymówką, i to słabego sortu.  Na szczęście film wad nie ma aż tak wiele, przez co seans będzie raczej przyjemnym doświadczeniem. Szkoda tylko, że o tamtym pokoleniu i tamtych czasach wciąż oglądamy filmy zagraniczne, jakby w Polsce młodych ludzi w '68 roku nie było."
Trzy małpy (2008),6,"Trzy mądre małpy żyją szczęśliwe, bowiem znają sekret, jak chronić się przed złem. Wystarczy tylko nie widzieć zła, nie słyszeć zła i nie mówić nic złego. Jeśli jednak tak jest, to dlaczego bohaterowie najnowszego filmu Nuriego Bilge'a Ceylana są tak przemożnie nieszczęśliwi, a ich egzystencja zdaje się toczyć od tragedii do tragedii? U tureckiego twórcy małpy okazują się nie tak mądre, jakby się zdawało na pierwszy rzut oka.  Eyüp, Hacer i ich syn starają się żyć zgodnie z zasadą 'trzech małp'. Kiedy tylko w ich życiu pojawia się grzech, zamykają się w sobie i starają się go w żaden sposób nie dostrzegać, a już na pewno o nim nie rozmawiają. Eyüp pójdzie do więzienia za przewinienia szefa, Hacer będzie z owym szefem romansować, a syn zniknie matce z oczu, nie wiadomo gdzie. Wszyscy oni dzielą tajemnicę, która zjednoczyła ich mocniej niż najsilniejsza miłość, a która niewypowiedziana tkwi dalej niczym zadra w ropiejącej ranie. Jednak jak bardzo by się starali, bohaterowie filmu tylko się oszukują. Nie są wcale mądrymi małpami. Oni widzą zło, ale udają, że są ślepi. Oni słyszą grzech, lecz zachowują milczenie. Nie ważne, jak bardzo będą się starali ignorować niewygodne fakty, one wciąż istnieją i wciąż są przez nich zauważane. Tłumiona prawda wypłynie choćby w postaci gwałtownej reakcji fizycznej, a bohaterowie zrozumieją, że prawdziwej niewinności nie można udawać.  Autor ""Klimatów"" tworzy intymny obraz ludzi zamkniętych w więzieniu. To więzienie zbudowali sobie sami poprzez rezygnację z konfrontacji z rzeczywistością, przez porzucenie odpowiedzialności. Początkowo takie postępowanie wydawało im się zapewne właściwe. Lecz kusząca prostota ignorancji szybko odsłania swoje prawdziwe oblicze, a bohaterowie za późno orientują się, w jaką wpadli pułapkę. Jednak obraz Ceylana nie jest moralizatorskim wykładem, jakiekolwiek wnioski widz musi wyprowadzić samodzielnie. Reżyser pełni rolę przewodnika, jednak to my sami musimy zgromadzić poszczególne elementy układanki i zdecydować, co z nich ułożymy.  ""Trzy małpy"" to kino hermetyczne, wymagające cierpliwości i emocjonalnej otwartości. Ceylan bowiem jest niezwykle oszczędny, jakby próbował odrzeć prawdę z pojęciowych ograniczeń słów. Długie kadry, intymne zbliżenia twarzy, pojedyncze gesty – to właśnie wykorzystuje reżyser, by wzbudzić w widzach reakcję emocjonalną. Nie zależy mu bowiem na zrozumieniu bohaterów, lecz na  'współ-odczuciu' ich wewnętrznej niewoli. Taka konstrukcja sprawia jednak, że film zdecydowanie nie jest przeznaczony dla przeciętnego odbiorcy. ""Trzy małpy"" polecić można tylko wyrobionym kinomanom."
Watchmen. Strażnicy (2009),7,"Warner Music wypuścił soundtrack z ""Watchmen Strażnicy"" na dwóch oddzielnie wydanych dyskach. Pierwszy z nich zawiera 20 utworów napisanych przez Tylera Batesa, który współpracował z Zackiem Snyderem zarówno przy ""Świcie żywych trupów"" jak i ""300"". Szczególnym uznaniem fanów cieszy się muzyka z drugiego filmu. Przy ekranizacji apokaliptycznego komiksu Alana Moore'a i Dave'a Gibbonsa nie będzie tylu pozytywnych opinii, bo Bates, powiedzmy sobie szczerze, nie wysilił się. Już pierwszy utwór na krążku, zatytułowany ""Rescue Mission"", wskazuje na inspiracje kompozytora – kawałek brzmi jak podrasowana elektronicznymi błyskotkami muzyka z ""Batmana"" Tima Burtona. Na końcu Bates dołożył męski chór, który nie hipnotyzuje jednak, jak to było w przypadku ""300"".  Dalsze utwory to albo przesiąknięte mrokiem i  podskórnym napięciem nowocześnie brzmiące podkłady, albo zawodzące smyczkami i sekcją dętą muzyczne smutasy. Z tych pierwszych podoba mi się najbardziej ""Prison Fight"", który szybko przekształca się w ostrą jatkę z użyciem szalonej perkusji, ostrej gitary i wwiercających się w uchu syntezatorowych zawijasów. Z tych drugich wybieram pełen patosu i smutny (choć jednocześnie piękny) ""American Dream"". No, ale jak inaczej mógłby brzmieć tak zatytułowany utwór w filmie, w którym wartości i marzenia stały się krwawymi resztkami przypominającymi ciało zrzucone z najwyższego piętra? Jedynym utworem na płycie, którego nie spreparował Bates, jest ""Requiem"" mistrza Mozarta – nie muszę więc chyba pisać, jaki track z całego zestawu oceniam najwyżej?  Przejdźmy do drugiego dysku, na którym znajdziemy piosenki takich wykonawców, jak Bob Dylan, Leonard Cohen czy Jimi Hendrix. Zgodzą się Państwo, że to całkiem niezły skład? Ekranizując ""Strażników"", Snyder trzymał się niewolniczo komiksowego oryginału. Jeśli w całym filmie jest coś oryginalnego i odświeżającego, to są to właśnie inteligentnie dobrane kawałki klasyków. W kinie najbardziej odleciałem podczas sceny pogrzebu Komedianta – Snyder wcisnął 'play', a z głośników popłynęły melancholijne dźwięki ""Sound of Silence"" Simona i Garfunkela. Nie mogę się zdecydować, gdzie dają one większego emocjonalnego kopa – w ""Absolwencie"" czy historii upadłych superbohaterów. Albo ""Hallelujah"" Cohena podłożone pod scenę namiętnego seksu Nocnego Puchacza z Jedwabną Zjawą (czy tylko mi te ksywki kojarzą się z pornosami?). Okazuje się, iż Snyder umie jednak zażartować.  O poczuciu humoru reżysera świadczy jeszcze lepiej ""Walkiria"" Wagnera, ilustrująca wojenne obrazki z Wietnamu. ""Czas apokalipsy"" może się schować w bambusowej chatce... I jeszcze przepiękne ""Pruit Igoe & Prophecies"" Philipa Glassa, które pierwotnie mogliśmy wysłuchać w wizjonerskim ""Koyaanisqatsi"". Pozostaje tylko żałować, że to właśnie Glass nie był odpowiedzialny za cały soundtrack ""Strażników""."
Zła noc (1986),5,"Każdy młody gej zainteresowany choć w minimalnym stopniu kulturą, który dorastał w latach 70./80. ubiegłego stulecia, prędzej czy później musiał natknąć się na książkę ""Mala Noche"" Walta Curtisa. Z brutalną otwartością i szokującą (jak na owe czasy) dokładnością opisywał on w niej swoją fascynację młodymi meksykańskimi nielegalnymi emigrantami. Była to opowieść o obsesji i namiętności przybierającej szaty miłości. Nic więc dziwnego, że książka zrobiła tak duże wrażenie na młodym Gusie Van Sancie, że to właśnie ją wybrał na materiał swojego pierwszego filmu pełnometrażowego.  Van Sant odszedł jednak od literackiego pierwowzoru, zdecydowanie odmładzając postać Walta. Z 40-latka stał się on 20-latkiem, co kompletnie zmieniło wymowę filmu. Wyszło to jednak ""Złej nocy"" na dobre, a przy okazji wprowadziło Van Santa na twórczą drogę, którą (z przerwami) podąża do dziś. Jego film stał się intrygującym obrazem młodzieńczych pasji, namiętności, ale i pragmatyzmu. Z jednej strony jest więc Walt, który darzy fetyszystycznym zainteresowanie latynoskich ogierów, z drugiej strony są nielegalni emigranci, którzy raczej gejami nie są, ale którzy przyjaźnią się (powiedzmy) z Waltem i bez skrupułów wykorzystują go, kiedy tylko nadarzy się okazja. ""Zła noc"" staje się studium obsesji, przez którą Walt z łowcy staje się ofiarą pozostawioną całkowicie na pastwę obiektów swoich namiętności. Jednocześnie Van Santowi idealnie udało się dotknąć jego dwulicowego samooszukiwania się, a nawet pewnej dozy rasizmu w fascynacji Meksykanami.  Z perspektywy czasu wyraźnie widać, że ""Zła noc"" była tylko wprawką przed kolejnymi historiami o młodzieży. To tu właśnie po raz pierwszy pojawią się tematy i wątki, które potem raz za razem oglądać będziemy czy to w ""Moim własnym Idaho"", czy też ""Paranoid Park"". Całość jest jeszcze surowa, toporna, jednak Van Sant, zdając sobie sprawę ze swoich ograniczeń warsztatowych, wykorzystał je na własną korzyść i nie przeszarżował.  Nie zmienia to jednak faktu, że w ""Złej nocy"" Van Sant nie mówi jeszcze własnym głosem. Swoje myśli ubiera w stroje przygotowane przez innych. Jako inspirację do filmu podaje niemiecki obraz ""Taxi zum Klo"". Na ten temat nie mogę się wypowiadać, bo choć film mam na półce, jeszcze nie zdążyłem po niego sięgnąć. Znam natomiast na tyle dobrze twórczość Andy'ego Warhola, by bez problemu rozpoznać całe ujęcia (szczególnie zbliżenia) zapożyczone od niego przez Van Santa. Tak oto już w pierwszym filmie Van Sant odsłania swoją piętę achillesową: nieopanowaną wręcz skłonność do imitowania innych. Wystarczy przypomnieć nieszczęsnego ""Psychola"". Jeśli kiedyś zastanawialiście się, skąd przyszedł mu do głowy karkołomny pomysł skopiowania Hitchcocka, to właśnie w ""Złej nocy"" znajdziecie odpowiedź.  Z całą pewnością dystrybutorowi należą się brawa za przypomnienie polskim widzom debiutu Gusa Van Santa. Kopia filmu jest nawet niezła, ale nie doskonała, zatem wizualni pedanci powinni uzbroić się w cierpliwość. Poza samym filmem na płycie DVD nie znajdziemy żadnych dodatków. Trochę szkoda, że zabrakło dokumentu o Walcie Curtisie, który jest zapewne w Polsce kompletnie nieznany. Szkoda też, że nie ma wywiadu z reżyserem. Na osłodę pozostaje nam całkiem estetyczne wydanie, które aż miło wziąć do ręki."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Księżniczka i cesarz (2008),5,"Ashutosh Gowariker – to nazwisko powinno być doskonale znane każdemu fanowi Bollywood. Gowariker jest bowiem autorem jednego z najlepszych filmów w historii hinduskiej kinematografii, ""Lagaan"". Z tego też powodu po najnowszy obraz reżysera sięgałem z wielkim zaciekawieniem. Tak jak ""Lagaan"", tak i ""Księżniczka i cesarz"" to historyczna epopeja opowiadająca o istotnym okresie w historii Indii. Do tego wielkie gwiazdy Hrithik Roshan i Aishwarya Rai. Powinien być hit, prawda? Otóż niekoniecznie.  Bohaterem filmu jest Akbar Wielki, jeden z najważniejszych władców z dynastii Wielkich Mogołów panujący w latach 1556-1605. Wojownik, który zjednoczył kraj i znacznie poszerzył jego terytorium. Mecenas sztuki, choć sam miał problemy z czytaniem. Muzułmanin, który propagował tolerancję religijną. ""Księżniczka i cesarz"" skupia się na jego związku z hinduską księżniczką, którą poślubił w ramach politycznych targów, a którą – jak chcą twórcy – pokochał miłością żarliwą, czystą i oczywiście odwzajemnioną.  Dzieło Gowarikera lepiej zostało przyjęte poza granicami Indii, i w zasadzie nie ma się czemu dziwić. Pod względem fabuły niczym specjalnym się nie wyróżnia. ""Księżniczka i cesarz"" jest filmem niezwykle konserwatywnym, idącym nieco pod prąd wysokobudżetowych produkcji Bollywood. Gdyby nie wyłożone pieniądze i zaangażowane do projektu gwiazdy, film zginąłby w tłumie setek podobnych historii. Nawet jak na warunki Bollywood, historia jest tak sztampowa, że wręcz nudna. Jednak wydaje się, że od samego początku taki właśnie był zamiar Gowarikera (choć jego wypowiedzi z dodatków temu przeczą). To bowiem, co dominuje na ekranie, to gigantomachia. Wielkie sceny batalistyczne, nakręcone z rozmachem zdjęcia i pierwszorzędne (jak na Bollywood) efekty specjalne. Pod tym względem film rzeczywiście pozostawia konkurencję daleko w tyle, lecz wydaje mi się, że w świecie zachodnim podobać się to będzie raczej jako ciekawostka z cepelii, aniżeli dzieło skończone i atrakcyjne samo w sobie.  O ile film może nie spełnia oczekiwań, o tyle w żadnym wypadku nie można narzekać na wydanie DVD. Dystrybutor naprawdę się postarał i przemyślał każdy szczegół. Mamy więc bardzo estetyczne opakowanie, dwie płyty DVD oraz plakat. Poza samym filmem (który trwa trzy i pół godziny) otrzymujemy prawie godzinę dodatków, na które składa się obszerny materiał o produkcji oraz wypowiedzi twórców i aktorów. Oczywiście jest też bezpośredni dostęp do piosenek. Nie ma ich niestety zbyt wiele, twórcy postawili raczej na muzykę ilustracyjną niż na typowo taneczno-śpiewane wtręty. Z tych, które mimo wszystko do filmu trafiły, najciekawiej wypada ""Azeem-O-Shaan Shahenshah"" – zdecydowanie warto go wyszukać wśród dodatków. Do wyboru mamy wersję oryginalną bądź wersję z lektorem oraz oczywiście napisy. "
Dragonball: Ewolucja (2009),6,"Ofiarami smoczych kul byli moi koledzy z podstawówki. Pamiętam, jak wyczekiwali z utęsknieniem na każdy kolejny odcinek, by móc przez dwadzieścia minut delektować się podniebną nawalanką dwóch konusów. Pojedynek ciągnął się zazwyczaj przez ileś tam epizodów – przypuszczam, że gdyby przypadkowo kilka z nich wyparowało z ramówki, nikt by się nie zorientował. Ale co mogę wiedzieć ja – szary śmiertelnik – o galaktycznych starciach, w trakcie których rozstrzygają się losy naszego świata.  Wierni miłośnicy poddali ""Dragonball: Ewolucja"" dogłębnej analizie artystycznej, wyliczając w stu czterdziestu jeden punktach, jakich karygodnych błędów i świętokradztw dopuścili się twórcy. Życie fana jest naprawdę smutne, bo gdy w grę wchodzi jego ukochane dzieło, kończą się żarty, a zaczyna ostre i bezproduktywne ujadanie. Nieznajomość oryginału okazała się raz jeszcze błogosławieństwem. To, co zobaczyłem w kinie, przypominało film klasy B z budżetem klasy A. Oto stwór z kilogramem plasteliny na twarzy przylatuje na Ziemię wraz ze swoją niebezpieczną pomagierką w olbrzymim ekspresie do kawy, aby zebrać tytułowe smocze kule – artefakty zapewniające władzę absolutną.    Powyższy opis brzmi niemal równie szokująco, co wyznania zakupoholiczki po skasowaniu ostatniej karty kredytowej. Mimo to obraz Jamesa Wonga okazuje się świetną, bezmózgą rozrywką, która skacze, wydaje z siebie wojownicze okrzyki oraz rozdaje ciosy na lewo i prawo. Historia walki nieopierzonego Goku (sympatyczny Justin Chatwin) ze złym lordem Piccolo jest oczywiście zaledwie pretekstem dla kolejnych scen akcji, ale nikt mi nie wmówi, że oryginał był poważnym, wielowarstwowym traktatem egzystencjalnym.  Sojusznikiem ""Dragonballa"" w walce o wpływy kasowe może okazać się sentyment widzów. Ci, którzy z rozrzewnieniem wspominają początek lat 90. oraz filmy rozpowszechniane na pirackich kasetach wideo, mają teraz szansę niczym Marcel Proust wyruszyć w podróż w poszukiwaniu straconego czasu. No dobra, porównanie jest zdecydowanie na wyrost, ale ponoć żyjemy w takim dziejowym momencie, gdy trudno odróżnić kulturę wysoką od niskiej. Zamiast więc opychać się przed snem kalorycznymi magdalenkami, wystarczy kilka kęsów smoczych kuleczek. Lekkie, zdrowe i przyjemne.        "
Hannah Montana. Film (2009),4,"W jednej z pierwszych scen filmu Petera Chelsoma obserwujemy, jak średnio urodziwa, pyzata nastolatka  Miley (Cyrus) przedzierzga się w garderobie w słynną piosenkarkę pop o aparycji dobrze wytapetowanej blachary - Hannę Montanę. Transformacja przypomina scenę z ""Gwiezdnych Wojen"", gdy pokiereszowany Anakin Skywalker zakłada na głowę czarny hełm, stając się Lordem Vaderem. Dziewczyna nie morduje, co prawda, oddechem, ale jej imię budzi postrach wśród wszystkich gwiazd z  galaktyki amerykańskiego show-biznesu.  Miley i jej błyszczące alter ego wywodzą się z serialu, który przez ostatnie trzy lata bił rekordy popularności na antenie Disney Channel. Telewizyjna ""Hannah Montana"" była zabawnym sitcomem o niedogodnościach związanych z posiadaniem podwójnej tożsamości. Pełny metraż wymusił na scenarzystach wyciśnięcie z bohaterki komediowego potencjału - w zamian napompowano ją podniosłymi wartościami. Takowe mogą zaistnieć w pełni jedynie na prowincji, która w mniemaniu twórców wciąż pozostaje ostoją szlachetnych tradycji.  Po tym, jak Miley w przebraniu Hanny wywołuje skandal w centrum handlowym oraz psuje urodziny swej najlepszej przyjaciółki (Osment), ojciec postanawia dać jej lekcję pokory. Zabiera więc córkę w rodzinne strony, gdzie konie biegają po pastwiskach, a sympatyczni rednecy śpiewają pogodne piosenki country. W ślad za dziewczyną wyrusza również żądny sensacji brytyjski dziennikarz pragnący wywlec na światło dzienne brudy z życia prywatnego Montany. Naiwność fabularna, która mogła przejść jeszcze niezauważona w serialu, w filmie staje się po prostu nie do zniesienia - jakim cudem w dobie Pudelka i ""Faktu"", bohaterce udało się przez tyle lat zachować swoją tajemnicę?! No dobra, oglądamy produkcję dla grzecznych dziesięciolatek, a tych nie interesuje żelazna precyzja i logika godna Davida Mameta. Miley dostaje nauczkę, ratuje rodzinną miejscowość, a na koniec daje koncert, od którego pachy i uszy pocą się z ekscytacji.  Co pozostaje więc widzowi nienależącemu niestety do targetu ""Montany""? Większość piosenek wykonywanych przez bohaterkę to albo plastikowy pop, albo rzewne ballady. Od biedy do słuchania nadaje się numer łączący country z hip hopem. Jeśli jakimś cudem na sali kinowej znajdzie się jakiś ""wyrobiony"" widz, może go zainteresować moment, w którym bohaterka ujawnia  na scenie swoją prawdziwą tożsamość. Lokalna widownia bije jej brawo, ale potem każe z powrotem założyć perukę i śpiewać repertuar Hanny Montany. Przebojowa ułuda zawsze będzie wyglądać lepiej niż wzruszająca prawda – there is no business like showbusiness. "
Vicky Cristina Barcelona (2008),7,"Nie ma chyba bardziej banalnego tematu filmowego niż letnia przygoda miłosna. Rzecz jest tak wyświechtana, że każdy, kto się go podejmuje z nadzieją zrealizowania czegoś świeżego i ożywczego, jest albo szaleńcem, albo geniuszem. ""Vicky Cristiną Barceloną"" Woody Allen dobitnie udowadnia, że szaleńcem to on nie jest.  Vicky i Cristina przybywają do Barcelony spędzić lato. Na miejscu szybko poznają przystojnego, bezpośredniego malarza, kipiącego życiem, erotyzmem i tajemniczością. Jest nieposkromioną namiętnością, której ulec możemy dobrowolnie lub po walce, ale ulegniemy wszyscy. Cristina oddaje mu się całkiem otwarcie, Vicky – stateczna i zaręczona – marzy o nim skrycie, spędzając z nim, w przypływie słabości, jedną noc, o której nigdy nie zapomni.  Gorący klimat Hiszpanii bardzo dobrze zrobił Woody'emu Allenowi. Nie pamiętam już kiedy po raz ostatni tak bardzo pozwolił zatopić się swoim bohaterom w emocjach. Film przesycony jest hiszpańskim temperamentem tak, że widz ma wrażenie, jakby sam przeżywał rozkosze romantycznej letniej przygody. Jednak przewrotny Allen tym razem wykazał się prawdziwym mistrzostwem i uczynił film czymś więcej niż zwykłą opowieścią o tym, jak łatwo jest nam ulec czarowi Hiszpanów i Hiszpanek. Komplikując akcję, wprowadzając kolejne postaci, budując zaskakująco alternatywne związki, wnika w głębię ludzkiej psychiki, zadając podstawowe pytania o to, czym jest związek, jaka jest różnica między społecznymi normami a prawdami serca, na jak daleko idący kompromis możemy sobie w życiu pozwolić. Film niesie też ze sobą znaną acz ignorowaną lekcję, że nic, co dobre, nie trwa wiecznie. Kiedy wychodzi się z kina po skończonym seansie, ma się poczucie powrotu z upojnych wakacji: przepełnia nas energia po tym, co nas spotkało, naznaczona lekką nutą melancholii za tym co dobre, co już nie wróci.  ""Vicky Cristina Barcelona"" to prawdziwy powiew lata. Allen po serii filmów mroczniejszych i – nie bójmy się tego powiedzieć – słabszych powraca do formy. Europejskie wakacje emeryta wpłynęły na niego ożywczo i zrealizował chyba swój najlepszy film od czasu ""Koniec z Hollywood"". Do tego znakomicie wykorzystał potencjał aktorów. Javier Bardem kipi seksem i spokojnie powiódłby do łóżka większą część widowni. Penélope Cruz jest gorącokrwista i szalona jak to tylko Hiszpanki potrafią. Jej kreacja jest wyśmienita, lecz mimo wszystko nie aż tak dobra, by nagrodzono ją Oscarem. Radzę zwrócić uwagę na Rebeccę Hall. Jej Vicky jest nieco ignorowana przez opinię publiczną, a to właśnie jej rola – przez swoje wycofanie – jest najciekawsza i najbardziej wymagająca. Hall zagrała ją perfekcyjnie.  Dla tych wszystkich, którzy kochają Allena, ""Vicky Cristina Barcelona"" będzie niczym prawdziwa fiesta. Neurotyczny nowojorczyk jeszcze nie stracił wyczucia. Miejmy nadzieję, że kolejne jego filmy utrzymają ten poziom."
Shultes (2008),3,"Główny bohater filmu ""Shultes"" cały czas ma przy sobie kajecik, w którym notuje co istotniejsze dane. Bez niego w ogóle nie orientowałby się, co się wokół niego dzieje. To dobra wskazówka dla widzów, którzy powinni przed seansem zaopatrzyć się w dużą kawę, długopis i mały notatnik. To niezbędnik, bez którego nie macie szans połapać się, o co w filmie chodzi.  ""Shultes"" Bakura Bakuradzego wystawia widza na poważną próbę cierpliwości.  Główny bohater filmu to człowiek prowadzący egzystencję pustą, wewnętrznie pękniętą. W jego życiu nie dzieje się praktycznie nic. To raczej zbiór przypadkowych kadrów, sekwencji, które czasem wiążą się ze sobą w całość, czasem odstają niczym źle dobrana garderoba. Kradnie, opiekuje się matką, trenuje biegaczy, odwiedza szpital. To rzeczy, które zalicza, ale które mimo jego największych starań nie układają się w spójne życie. I nie pomaga mu w tym ów kajecik. Za jego stanem kryje się tragedia, którą poznamy dopiero na końcu... pod warunkiem, że do tego końca dotrwamy. A nie jest to wcale takie proste, jak mogłoby się na pierwszy rzut oka wydawać.  ""Shultes"" Bakuradzego to film autystyczny. Przebić się przez minimalistyczną formę, bardzo oszczędnie operującą słowem i obrazem, mogą tylko najbardziej cierpliwi i uparci widzowie. Obawiam się, że reszta szybko straci zainteresowanie, a przez to wyjdzie z kina z mętlikiem w głowie i pytaniem bez odpowiedzi: ""o co w tym wszystkim chodzi?"". Tymczasem Bakuradze prowadzi z widzem swoisty dialog. Wszystkie zdania, które słyszymy na ekranie, nie są kierowane przez bohaterów do siebie nawzajem, lecz są elementami układanki, przekazywanymi przez reżysera oglądającym. Niestety nie wziął on pod uwagę faktu, że aby widz owe puzzle mógł złożyć, nie można pozwolić mu zasnąć, a to niestety jest realnym zagrożeniem na seansie ""Shultes"".  Reżyser miał naprawdę dobry pomysł, ale wymagał on niezwykłej dyscypliny. W tym filmie każdy kadr musiał być wycyzelowany, nie można było zostawić w nim nic przypadkowi. Tymczasem Bakuradze zachował się jak człowiek, któremu wydaje się, że wszystko wie najlepiej, że jego film to pestka, właściwie sam się zrobi. Zamiast dyscypliny mamy rozwlekłość, zamiast skondensowania informacji, banalne aluzje. ""Shultes"" koniec końców okazuje się propozycją idealną na filmowe festiwale, gdzie może trafić do wyrobionej publiczności, która przebije się przez niezdarny warsztat i dotrze do dobrego – mimo wszystko – rdzenia. Nie radzę jednak wybierać się na niego osobom, którym kino kojarzy się przede wszystkim z dużym zestawem cola+popcorn. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Odwrócić przeznaczenie (2007),6,"Szary urzędniczyna, ochroniarz gangstera, który widzi przyszłość, beznadziejnie zakochany lekarz i obiecująca gwiazdeczka muzyki pop. Każde z nich egzystuje w innym świecie, nic ich nie łączy, mogliby przeżyć całe życie w błogiej nieświadomości swojego wzajemnego istnienia. Czy aby na pewno? Debiutujący w kinie Jieho Lee udowadnia nam, że wszystko jest ze sobą misternie powiązane, a świat to zagmatwany labirynt ludzkich żywotów, tylko z naszej indywidualnej perspektywy może się wydawać, że nie ma sensu. Wystarczy jednak spojrzeć na wszystko z dystansu, by okazało się, że zdarzenia z pozoru przypadkowe czy też bez znaczenia, w rzeczywistości decydują o czyimś być-albo-nie-być.  W trzech nowelach Lee odsłania przed nami kolejne elementy układanki, które składają się na życie bohaterów na przestrzeni kilku miesięcy. Początkowo zdarzenia wydają się przebiegać w sposób przypadkowy, pod wpływem impulsu, nagłego widzimisię. Jednak już przy drugiej nowelce orientujemy się, że przypadek nie istnieje, że wszystkie te pojedyncze zdarzenia zostały z góry dopasowane. W trzeciej odsłonie poznamy odpowiedź, dlaczego tak się stało.  I tu pojawia się problem. Fabuła zostaje zamknięta, wszystkie wątki powiązane, całość składa się pięknie w jedną całość. I tylko sensu w tym brak. Myśl przewodnia jest bowiem banalna, co jeszcze samo w sobie nie jest zarzutem. Jednak po coś ta myśl została przywołana. Czy ma to być impuls do wzmocnienie wiary w ""Boży plan""? Jeśli tak, to mamy do czynienia z całkowitym niewypałem. Jieho Lee nie wykrzesał z obrazu wystarczająco dużo pasji, mistycyzmu. A może miał to być film demaskujący Boga jako demiurga-manipulatora? Ale Lee nie chce stawiać tak daleko idącej tezy, wręcz przeciwnie, mimo że całość właśnie wskazuje na bezdusznego architekta skomplikowanych ludzkich dróg, koniec pozostaje pozytywny. ""Odwrócić przeznaczenie"" zostaje zawieszone w próżni, a pytanie o to, po co film powstał, pozostaje bez odpowiedzi.  Aktorsko obraz prezentuje się znośnie. Nie ma co liczyć na wielkie kreacje, nie doznamy żadnego katharsis czy też olśnienia talentem. Mimo gwiazdorskich nazwisk, o obsadzie można powiedzieć jedynie tyle, że sprawnie radzi sobie ze scenariuszem, unikając większych wpadek. W przypadku Frasera czy Gellar można to odczytać jako pochwałę. Ale już od Bacona czy Whitakera należało oczekiwać więcej.  ""Odwrócić przeznaczenie"" to próbka mainstreamowego kina niezależnego. Gwiazdy dały się uwieść projektowi w stylu ""21 gramów"", ale poza formą z kinem niezależnym obraz ma niewiele wspólnego. Da się to obejrzeć bez większych problemów, gorzej jednak będzie z jego zapamiętaniem.  Polskie wydanie DVD niestety jest dużo uboższe od zagranicznych. Przede wszystkim nie otrzymaliśmy filmu w kinowej wersji, lecz przyciętą do formatu 1.78:1. Film ogołocono też z dodatków, na które w wydaniu amerykańskim składają się: komentarz reżysera, scenarzysty, operatora i montażysty, sceny usunięte i wpadki na planie. Może to niewiele, ale mimo wszystko szkoda."
Ghost in the Shell 2: Innocence (2004),6,"""Ghost In the Shell"" należy do kanonu japońskiej animacji. Mamoru Oshii, jak na prawdziwego mistrza przystało, idealnie zbalansował kryminalną intrygę z refleksjami filozoficznymi, teologicznymi i socjologicznymi. Film wzniósł cyberpunk na nowe wyżyny artyzmu, nic więc dziwnego, że z wielkim zainteresowaniem sięgnąłem po kontynuację noszącą podtytuł ""Innocence"".  Obraz pojawił się niemal dekadę po części pierwszej. Oshii walczył nim o Złotą Palmę w Cannes. Wydawać by się zatem mogło, że ""Ghost In the Shell 2: Innocence"" będzie godnym następcą oryginału. Rzeczywistość okazała się bardziej skomplikowana, co, biorąc pod uwagę tematykę dzieła, nie powinno wcale dziwić.  Z jednej strony film zachwyca walorami wizualnymi. Oshii tym razem dysponował większym budżetem, mógł więc poeksperymentować z formą, mieszając przy tym różne techniki animacji. Rezultat zapiera dech w piersiach. Perfekcyjne obrazy, idealna kompozycja, sugestywna wizja, o której można byłoby wręcz powiedzieć, że jest natchniona. Pod względem technicznym ""Ghost In the Shell 2: Innocence"" z całą pewnością można uznać za jeden z probierzy anime!  Gorzej ma się jednak film od strony fabularnej. Tym razem Oshii nie do końca zdołał zapanować nad materią. Równowaga została zachwiana, ciężar zdecydowanie przesunął się w stronę rozważań filozoficznych połączonych z miniprzewodnikiem po aforyzmach. Cytat piętrzy się tu na cytacie. Każda postać, scena, słowa zdają się aluzją do jakiegoś dzieła naukowego czy kulturowego. Niemalże nie sposób nad tym zapanować. Przeciętny widz zapewne nie wyłapie nawet połowy tego, co Oshii i spółka wrzucili do filmu. Ma się zatem poczucie, że twórcy zmarnowali tylko materiał. Z całą pewnością za to została zmarnowana intryga kryminalna. Jest ona wyłącznie pretekstem. Ani przez chwilę nie ma się wrażenia, by bohaterowie rzeczywiście prowadzili jakieś śledztwo. Ono po prostu gdzieś tam w tle, zupełnie przy okazji rozwiązuje się samo, podczas gdy bohaterowie prowadzą dyskusje na temat ludzkiej natury i różnicy pomiędzy człowiekiem a droidem.  To skrzywienie fabularne można odbierać jako wadę – zwłaszcza w porównaniu z ""GITS"". Jak jednak pokazują przykłady ""Matriksa"" czy ""Mrocznego rycerza"", młodzież przyzwyczajona jest do bryków zamiast do sięgania po teksty źródłowe, dlatego też im wszystkim ""Innocence"" na pewno się spodoba, uznają go za film głęboki, pełen mądrości i trafnych obserwacji na temat natury świat oraz odrobinę niepokojący przez kwestionowanie zastanej rzeczywistości. A skoro tak, to nie pozostaje nic innego, jak obwołać film sukcesem. Warto jednak pamiętać o tych drobnych „ale”...  Wydanie DVD to typowa propozycja wydawcy. Znajdziemy tu całkiem dobry obraz i dźwięk, co nie powinno dziwić, gdyż podstawą polskiego wydania jest amerykańska wersja wprowadzona swego czasu przez DreamWorks. Na płycie jest wyłącznie film, nie znajdziemy tu żadnych dodatków. Kto jednak zna inne propozycje wydawcy, tego akurat ten fakt nie powinien dziwić. To nie ma zresztą większego znaczenia. Jeśli jesteś fanem anime, to po prostu musisz film mieć w swojej biblioteczce."
Godziny strachu (2007),6,"W dołączonym do filmu materiale dodatkowym scenarzysta William Morrissey wyjaśnia, że pomysł ""Godzin strachu"" narodził się z frustracji wywołanej thrillerami sensacyjnymi, które po dobrym początku tracą rozpęd i rozczarowują zakończeniem. Pisząc tekst, miał zamiar stworzyć film zupełnie inny i sztuka ta mu się udała. Nie do końca jednak jestem pewien, czy jest to powód do dumy. Owszem, zakończenie ""Godziny strachu"" mają całkiem dobre, szkoda tylko, że początek i środek trochę szwankuje.  Neila i Abby poznajemy w sielankowych sytuacjach życia rodzinnego. Zdają się mieć wszystko, co tylko dusza zapragnie: piękny dom, cudowną córkę i karierę (tę akurat ma tylko Neil, ale za to przebojowo pnie się po kolejnych szczeblach korporacyjnej kariery). Wszystko to stracą pewnej feralnej soboty, kiedy zostaną porwani przez psychopatę, który grozi im śmiercią córki, jeśli nie będą robić tego, co im zleci.  Tak oto zaczyna się kilka naprawdę szalonych godzin w życiu małżonków. Przekonają się, ile dla siebie znaczą i jak daleko posuną się, by ocalić najbliższych. Po drodze odkryją także prawdę o sobie i powiedzą kilka przykrych, ale szczerych zdań. Zaś na koniec wszystko okaże się... Cóż, tego nie będę zdradzać.  Mike Barker nie jest reżyserem utalentowanym. To dobry rzemieślnik, który niestety nie wykorzystał ani scenariusza, ani aktorów, by wybić się z filmem ponad przeciętność. Widać, że chciał zaskoczyć zakończeniem, ale wpadł w pułapkę przewidywalnego początku. Wszystko idzie zgodnie z tradycją gatunku i to zbyt gładko, byśmy dali się pochłonąć fabule. Do tego dochodzą niepotrzebne wątki scenariuszowe i źle budowane napięcie. Nie znaczy to wcale, że ""Godziny strachu"" są filmem zły, po prostu nie są tak dobrym, jak być mogły.  Gerard Butler, Maria Bello i Pierce Brosnan nie pokazują tutaj wszystkiego, na co ich stać. Ich występy są poprawne, postaci zarysowali właściwie, a jednak nie zapadają w pamięci. Może poza Bello, która pod koniec ma jedną mocną scenę. Dzięki zakończeniu film sprawia lepsze wrażenie, ale po pewnym czasie wrażenie to ulotni się i z obrazu Barkera niewiele pozostanie.  Polskie wydanie DVD zaopatrzone zostało w oryginalną, kinową wersję filmu z angielską ścieżką dźwiękową bądź polskim lektorem. Opcjonalnie można również włączyć napisy. Jak już wspomniałem na początku, poza samym filmem otrzymujemy również materiał z wypowiedziami twórców (także z polskimi napisami). Warto po obejrzeniu ""Godzin"" przejrzeć te wypowiedzi, by skonfrontować swoje wrażenia z tym, co próbują nam wmówić twórcy. Szczególnie polecam odpowiedzi Butlera, który w niewiarygodny wręcz sposób podlizuje się wszystkim wokół, w pewnym momencie oceniając Williama Morrisseya jako autora lepszego od Hitchcocka!  Niestety polskie wydanie pozbawione jest komentarza reżysera i scenarzysty, scen usuniętych i dwóch reportaży, które znaleźć można w wydaniu amerykańskim. To oczywiście obniża trochę wartość polskiej wersji."
Gwiezdne wojny: Wojny klonów (2008),2,"Nie tak dawno temu, w niezbyt odległej galaktyce, młody Amerykanin wpadł na prosty pomysł zrealizowania filmu SF opartego na najbardziej archetypowych wątkach ludzkiej cywilizacji. Tak narodziło się kino Nowej Przygody i legenda trylogii ""Gwiezdnych wojen"". Prosty pomysł stał się fenomenem, symbolem pokolenia, a owego młodego chłopaka zapamiętał cały świat jako 'tego' George'a Lucasa.  Jak to niestety często bywa, wielki tryumf stał się początkiem końca. ""Gwiezdne wojny"" stały się dojną krową, na której Lucas zbudował  imperium. Zamiast więc poszerzać granice wykreowanej mitologii, zaczął pilnie strzec spuścizny. Jednak pokolenie, które wyrosło na kinie Nowej Przygody, starzeje się i Lucas stanął przed dylematem, co z tym fantem zrobić. Do wyboru miał dwie drogi: albo wiernie trzymać się tego, co już istnieje, nieznacznie modyfikując skostniałą budowlę, albo też stworzyć sagę na nowo, przeznaczoną dla kolejnego, wychowanego w zupełnie innych warunkach pokolenia.  Niestety Lucas okazał się egocentrycznym staruszkiem, któremu wydaje się, że jest na tyle giętki, by zrobić szpagat i połączyć obie te koncepcje. W ten sposób powstała nowa trylogia, która nie przekonała nowych fanów, a zraziła starych. Lucas brnął jednak ślepo dalej i zaczął produkować kolejne obrazy, dla zmyłki wszystkie mają identyczny tytuł: ""Gwiezdne wojny: Wojny klonów"", upadając tym samym na dno dobrego smaku.  Wydane na DVD animowane ""Wojny klonów"" to produkt czysto marketingowy. Nie jest to nawet film kinowy – choć można go było w kinach oglądać – a jedynie pilot serialu, na którym Lucas postanowił zarobić, odcinając kupony z dystrybucji kinowej i DVD. Fabuła filmu jest szczątkowa. Oto ukochany syn Jabby Hutta zostaje porwany. Anakin i jego uczennica Ahsoka (!) mają za zadanie odnaleźć go i uwolnić, w zamian liczą na pomoc Jabby w wojnie z wojskami Hrabiego Dooku. Szybko okazuje się, że porwanie to intryga mająca na celu skłócenie rycerzy Jedi z Jabbą i osłabienie ich przed ostateczną konfrontacją. Rezultat jest oczywiście znany, jako że fabuła filmu (i serialu) osadzona została między ""Atakiem klonów"" a ""Zemstą Sithów"".  Na tę grubymi nićmi szytą intrygę złapać się dadzą tylko najmłodsi widzowie i jest to chyba jedyna rzecz, która może ich zaskoczyć. Cała reszta jest mizerną namiastką dawnej chwały, którą Lucas wstydził się podpisać własnym nazwiskiem i zatrudnił wyrobników, by odwalali za niego brudną robotę. Bardzo statyczna animacja (pomimo licznych scen akcji!) zanudzi większość widzów. Nawet średnio udana wersja ""Wojen klonów"" Genndy'ego Tartakovsky'ego oferowała większą dozę napięcia i zabawy widzom w każdym wieku. Tu jedynym smaczkiem jest głos Christophera Lee jako Hrabiego Dooku. Jest to jedyny powód, dla którego warto sięgnąć po płytę DVD. Ale biorąc pod uwagę, że nie ma on zbyt wiele kwestii mówionych, nie jest to powód znaczący.  Oglądając ""Wojny klonów"", miałem nieodparte wrażenie, że saga ""Gwiezdnych wojen"" jest już całkowicie martwa, lecz Lucas niczym bohater ""Psychozy"" jest z truchłem tak silnie związany, że nie pozwoli mu odpocząć spokojnie na cmentarzysku filmowych projektów.  Do recenzji otrzymaliśmy wydanie jednopłytowe ""Gwiezdnych wojen: Wojen klonów"". Na DVD znajduje się sam film w dwóch wersjach językowych (angielskiej i z polskim dubbingiem). Do wyboru jest też kilka opcji z napisami. Prócz filmu mamy też komentarz, a dokładniej kilka komentarzy pociętych i zmontowanych w jedną ścieżkę dźwiękową. Uwagi twórców oferują kilka ciekawostek, jednak w większości kadzą sobie nawzajem (i oczywiście Lucasowi), co w odniesieniu do finalnego produktu wydaje się sporą przesadą. Z komentarza skorzystają jednak tylko osoby znające język angielski, bowiem wbrew informacji na pudełku, dodatek nie jest zaopatrzony w polskie napisy. Na temat dodatków, które znajdują się na drugiej płycie, wypowiadać się nie możemy... Musicie je sprawdzić sami. "
Kiedyś mnie znajdziesz (2007),6,"Helen Hunt długo zbierała się do swojego pełnometrażowego debiutu. Pod koniec istnienia sitcomu ""Szaleję za tobą"" wyreżyserowała kilka odcinków i na tym się skończyło. Jednak po latach udało jej się zrealizować ""Kiedyś mnie znajdziesz"". Niestety upływ czasu obszedł się z nią nienajlepiej. I choć debiut wyszedł całkiem udany, to nie da się ukryć, że zalatuje ramotą.  Główną bohaterką filmu jest 39-letnia April, która nie może wyleczyć się z kompleksu dziecka adoptowanego. Wychowana przez żydowską rodzinę, miała udane życie, lecz mimo to nie przestała czuć się gorsza. Teraz – czując nieubłagane tykanie zegara biologicznego – pragnie już tylko jednego: zajść w ciążę. Pierwszy punkt ""Akcji: Dziecko"" zrealizowała bez problemu, wychodząc za mąż za kolegę z pracy. Drugi punkt – seks – również zalicza z regularnością godną szwajcarskiego zegarka. Niestety mimo usilnych starań zajść w ciążę nie może.  Kiedy poznajemy April, jej życie za chwilę wywróci się do góry nogami. Mąż ją rzuci, uprawiając z nią seks na pożegnanie, adoptowana matka umrze, pojawi się nowy mężczyzna, mocno skrzywdzony przez los, a w końcu zorientuje się, że jest w ciąży, by po 10 tygodniach dowiedzieć się, że płód obumarł. Na domiar złego pojawia się jej biologiczna matka – gwiazda telewizji śniadaniowej i patologiczna kłamczucha. April znosi to wszystko z ironicznym spokojem, z wiarą na ustach i nadzieją, która wyznacza jej zachowanie. ""Kiedyś mnie znajdziesz"" to krótki przewodnik po życiu, a przede wszystkim po miłości dającej siły, by zmienić rzeczy, na które mamy wpływ i zaakceptować te, które pozostają poza naszą kontrolą.  Helen Hunt obraca wszystkie tragiczne wydarzenia w żart, lecz nigdy nie naśmiewa się ze swoich bohaterów. Ten lekki humor i ostre dialogi przypominają stare dobre czasy ""Szaleję za tobą"". ""Kiedyś mnie znajdziesz"" reprezentuje sobą wszystko, co najlepsze w niezależnym kinie późnych lat 90. I właśnie w tym tkwi problem – lata 90. już minęły, teraz takie kino jest już tylko ciekawostką. Można się na chwilę zatrzymać, podumać z bohaterami nad życiem, po czym bez większych problemów pójść dalej, nigdy więcej nie wspominając o debiucie Hunt. Gdyby aktorka zrealizowała go tuż po ""Szaleję za tobą"", film na pewno byłby przebojem, a przynajmniej obrazem równie znanym, co pierwsze obrazy Jodie Foster.  Polskie wydanie DVD zawiera dwie ścieżki dźwiękowe: oryginalną i z polskim lektorem. Obie zapisane są w DD 5.1. Możemy również wybrać polskie napisy. Obraz został nieco przycięty, zamiast 1,85:1 mamy 1,78:1. Różnica niewielka i zapewne zwyczajnym konsumentom nie będzie przeszkadzać.  Jako dodatki dystrybutor zaprezentował 18-minutowy materiał z planu zdjęciowego oraz wypowiedzi Helen Hunt, Colina Firtha i Bette Midler na temat produkcji. Z tych trzech półwywiadów (pytania wycięto), jedynie ten z Hunt jest w miarę ciekawy. Najpoważniejszą niedoróbką wydania jest opis z tyłu opakowania. Zawiera on nieprawdziwe informacje na temat fabuły. To niby nic takiego – w końcu kto kupuje DVD dla opisu? – ale trochę irytuje.  "
Telenowela (2006),6,"Przewrotnie ""Telenowela"" w reżyserii debiutującej tym filmem Pernille Fischer Christensen nie cierpi na nadmiar bohaterów ani skomplikowanych relacji rodzinnych. Nie da się jednak zaprzeczyć, że scenariusz napisany przez Dunkę do spółki z Kimem Fupzem Aakesonem mimo powierzchownej prostoty lekkiej i przyjemnej historii nie opowiada.  Zaczyna się od dnia, w którym Charlotte (Trine Dyrholm) dochodzi do wniosku, że życie z jej wieloletnim partnerem ją nudzi. Gdy tylko nadarza się okazja, wyprowadza się do pierwszego lepszego mieszkania. Wydaje się pewna siebie, zrównoważona i samodzielna. Samotność zagłusza podbojami seksualnymi. Znajomości te nie trwają długo, kończą się jeszcze tego samego wieczoru. Wyraźnie widać, że wbrew pozorom niezależna właścicielka dobrze prosperującego salonu kosmetycznego wcale nie wie, czego chce. Gubi się w swoich uczuciach, ale uparcie dąży do osiągnięcia tego, czego pragnie najbardziej. Piętro niżej mieszka równie samotna, acz znacznie mniej pewna siebie Veronika (David Dencik). Wydaje jej się, że jej nieszczęśliwe położenie mogłaby ostatecznie odmienić operacja zmiany płci, w akcie urodzenia dziewczyny widnieje bowiem męskie imię Ulrik, o czym odwiedzająca ją czasem matka nie daje jej zapomnieć. Początkowe olbrzymie problemy we wzajemnym zrozumieniu sąsiadek przełamuje próba samobójcza Veroniki, z której ratuje ją Charlotte. To wydarzenie zacieśnia między nimi więź, a z czasem obie bohaterki zaczynają odkrywać w sobie coraz więcej wspólnych cech.  Pogłębiające się relacje między Veroniką i Charlotte naznaczone erotycznym dreszczem mogłyby budzić sprzeciw i próżno liczyłyby na akceptację, gdyby nie to, że powolna akcja stopniowo zagłębia widza w ich świat i siłą rzeczy z czasem przekonuje, że nic silniejszego od uczuć nie istnieje. Całość podzielona na sekwencje przypominające odcinki serialu z komentarzem narratora podsumowującym najważniejsze elementy wyraźnie podkreśla etapy rozwijającej się znajomości. Nie da się zaprzeczyć, że fabuła porywająca nie jest (mało akcji, powolne sceny kręcone wyłącznie we wnętrzach dwóch mieszkań, a i aktorzy tłoku nie robią),  ale to forma i treść, którą ze sobą niesie, stanowi o wartości filmu. Niemniej trzeba być wytrwałym, by przez ponad półtorej godziny nie stracić cierpliwości do mało racjonalnej postawy i irytujących decyzji Charlotte, które mogą wywoływać skrajne emocje. Dopiero zakończenie może zrekompensować emocjonalną huśtawkę.  ""Telenowela"" to film, który mimo próby przekonania, że miłość zwycięży wszystko, do optymistycznych nie należy. Wizja  Pernille Fischer Christensen potwierdza tylko teorie permanentnych depresantów, że droga do spełnienia jest niezwykle bolesna, pełna błędów, a ludzie wbrew wszelkim pozorom są samotni i zagubieni. Przykry to świat i równie przykro się na niego patrzy.  Wydanie DVD nie rozładuje emocji ciekawymi dodatkami, na płycie znajduje się tylko kilka zwiastunów. Dźwięk zapisano w formacie DD 2.0, a obraz 4:3. Film można obejrzeć z polskim lektorem lub napisami."
Annie Hall (1977),10,"Podobno prawdziwa miłość przydarza się człowiekowi tylko raz w życiu. Nie oznacza to oczywiście, że będzie trwać aż po grób, na którym wzruszona rodzina wykuje napis ""żyli długo i szczęśliwie"". Jedni przebiją się przez ścianę kosmicznej samotności i wejdą w orbitę emocjonalną drugiej osoby. Inni nie pokonają ochronnej powłoki i spalą się w atmosferze nieporozumień. Drugi przypadek dotyczy bohaterów ""Annie Hall"" Woody'ego Allena.  Na początku filmu grany przez reżysera Alvy Singer zwraca się wprost do kamery, oznajmiając widzowi, że jakiś czas temu rozstał się ze swoją dziewczyną, Annie. Właściwie nic wielkiego – łatwo przyszło, jeszcze łatwiej poszło. Alvy, niski i chudy okularnik koło czterdziestki, nie wygląda na romantyka, który goniłby na złamanie karku, aby zatrzymać ukochaną przed małżeństwem z kimś innym. Kisi się w beczce wypełnionej po brzegi frustracjami, od czasu do czasu wylewając je w trakcie komicznych wystąpień. Czyta wyłącznie książki ze śmiercią w tytule, a do kina chodzi na Bergmana i antysemickie filmy dokumentalne. Kobiety, z którymi dotąd się wiązał, były albo jeszcze bardziej pretensjonalne niż on, albo zbyt miałkie. W każdym razie nie rozumiały, dlaczego zamiast iść z nimi do łóżka, Alvy zastanawia się nad tym, kto zabił Kennedy'ego.  Wówczas pojawia się Annie Hall (nagrodzona Oscarem Diane Keaton) – początkująca piosenkarka próbująca wpisać się w intelektualny i artystyczny krajobraz Nowego Jorku. Nie bardzo wiadomo, czemu Alvy i Annie zostają parą, bo ona nie dorównuje mu przecież obeznaniem i erudycją, a on nie jest typem ""prawdziwego"" mężczyzny (na pająka w łazience rusza z rakietą tenisową). Ich osobowości są pokręcone, ale w najlepszych momentach potrafią spleść się ładnie w jedną całość.  Pisząc scenariusz, Allen mógł czerpać z własnych doświadczeń, gdyż od jakiegoś czasu był już przecież w związku z Diane Keaton. Dlatego na ekranie działa prawdziwa chemia między dwójką ludzi, którzy znają się na wylot. Dialogi do dziś pozostają wyborne, podobnie jak zgryźliwa satyra na rozrywkowy przemysł z Los Angeles i snobistycznych przemądrzalców ze Wschodniego Wybrzeża. Annie chce robić karierę pod słońcem Kalifornii, Alvy nie potrafi opuścić Nowego Jorku. Wraz z rozjeżdżaniem się ich oczekiwań puszcza też niewidzialny plaster, który trzymał ich przy sobie... Resztki kleju zostaną jednak w obojgu – choć żadne z nich się do tego nie przyzna, będzie szczypał ich od środka przez wiele lat. Nie kochać, jak to łatwo powiedzieć...  "
Hallam Foe (2007),7,"Niegrzeczny dziadek Freud wymyślił kiedyś, że wszyscy kilkuletni chłopcy odczuwają pociąg do swoich mamuś, zaś ojców traktują jako wrogów i potencjalnych rywali. Jak pokazuje przypadek tytułowego bohatera filmu ""Hallam Foe"", pozbycie się kompleksu Edypa nie jest wcale takie proste. Grany przez Jamiego Bella (pamiętny ""Billy Elliot"") nastolatek wciąż nie może zapomnieć o rodzicielce, która jakiś czas temu popełniła samobójstwo. Czy aby na pewno? A jeśli ktoś jej pomógł w opuszczeniu ziemskiego padołu? Na przykład seksowna, acz wiedźmowata macocha (Forlani), która najchętniej pozbyłaby się Hallama i położyła łapy na majątku jego ojca, architekta? Chłopak prowadzi prywatne śledztwo, ale zanim zdąży dojść do jakichś konstruktywnych wniosków, kontrolę przejmą nad nim hormony.  Jak wiadomo, droga od nienawiści do pożądania w wieku 17 lat nie jest wcale taka długa – przelotne zbliżenie z macochą zmusi bohatera do odejścia z rodzinnego domu i rozpoczęcia życia na własny rachunek.  Film Davida Mackenziego jest więc opowieścią o wewnętrznym dojrzewaniu, które nigdy nie obywa się bez przeorania psychicznego trawnika. Gdy Hallam zakochuje się w kobiecie łudząco podobnej do matki, to w czyją stronę tak naprawdę kieruje promień swojego uczucia: nieboszczki czy jej ujmującej sobowtórki (śliczna Myles)? I dlaczego z takim zaangażowaniem podgląda ją w każdej, nawet najbardziej intymnej sytuacji? Reżyser nie udziela jednoznacznej odpowiedzi, bo jaki też miałoby to sens?  Dorastający bohater z traumą jest chodzącą emocjonalną bombą, w której kumulują się najdziwniejsze myśli i zachowania. Aby zrozumieć Hallama, Mackenzie uskutecznia jego własną metodę – patrzy.  To spojrzenie nigdy nie dławi się pretensjonalnością, która tak łatwo mogłaby wkraść się w psychoanalityczną opowiastkę. Kamera jest dynamiczna i nieźle oddaje stan rozchwiania chłopaka. Kiedy trzeba, Mackenzie  doprawia historię delikatnym humorem,  poprawiającym aromat filmowej potrawy. Demony przeszłości i teraźniejszości nie uciekają jednak przez okno – Hallam będzie musiał wreszcie wyjść spod kołdry i spojrzeć w zwierciadło rzeczywistości. Co w nim zobaczy? Matkę czekającą, niczym duch ojca Hamleta, na zemstę? A jeśli zza chmur wyłoni się słońce i oświetli pokręcone ścieżki osobowości? Sprawa wydaje się otwarta – bohater dostaje od ukochanej pięć lat na doprowadzenie się do porządku. Nie można przecież wiecznie stać na starcie w obawie przed klęską. Mamy tylko jedno życie.  Wydanie DVD nie zawiera żadnych dodatków. Obraz zakodowano w formacie 4:3, a dźwięk w Dolby Digital 2.0. Do wyboru czekają napisy bądź lektor."
Mleko (2008),6,"W swoim najnowszym filmie Semih Kaplanoğlu przygląda się z bliska życiu nastolatka - jego rozterkom oraz dramatom, których doświadcza z niezwykłą intensywnością, jakby to były kwestie życia i śmierci. W surowej formule kina minimalistycznego robi to pozytywne wrażenie.  Bohaterem ""Mleka"" jest Yusuf, młody chłopak, któremu marzy się bycie poetą. Ma ku temu nawet pewne zadatki, lecz zamiast poświęcić się pasji, musi pracować na gospodarstwie wraz z matką i sprzedawać mleko i produkowane własnoręcznie sery. To życie odbiega od pragnień Yusufa, lecz i tak stanowi znaną normę. Kiedy zatem matka wda się w romans, świat chłopaka zatrzęsie się w posadach, a on sam bliski będzie popełnienia czynu niewybaczalnego. To jeszcze tylko bardziej pogłębia dramat chłopaka, który skaże samego siebie na wieczne wygnanie i potępienie, a swój talent (jakikolwiek by on był) na śmierć.  Kaplanoğlu kreśli interesujący portret młodego mężczyzny, dla którego każde zdarzenie ma znaczenie totalne. Tam, gdzie starszy człowiek widzi cienie i szarości, Yusuf widzi tylko biel i czerń. Ujawnia się w tym jego wewnętrzna wrażliwość osoby niegotowej na stawienie czoła skomplikowanemu światu dorosłych. Dobrowolna banicja, jakiej się poddaje, może wydawać się śmieszna, jest jednak najdobitniejszym dowodem młodości Yusufa. To budzi w widzu żal i tęsknotę. Żal jest chłopaka, który niepotrzebnie niszczy samego siebie, tęsknotę zaś za czasami, kiedy w życiu liczyło się wszystko bądź też nic.  ""Mleko"" łączy w sobie surowe, naturalistyczne obrazy z liryzmem przypowieści o młodzieńczych rozterkach i marzeniach, które pozostają w konflikcie z rzeczywistością. Kaplanoğlu stawia na milczenie, niedopowiedzenie. Szkoda zatem, że metafory ""Mleka"" są aż nazbyt czytelne. Ma się wręcz wrażenie, że reżyser korzystał z jakiegoś schematu na film minimalistyczny, przez co całość osiada na mieliznach formalnych.  Choć filmowi zdecydowanie brakuje oryginalności, jest to całkiem dobra propozycja dla amatorów kina spokojnego i oszczędnego. Nie ma jednak co liczyć na głębokie przeżycia, czy to emocjonalne, czy też intelektualne."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Strasznie szczęśliwi (2008),7,"Bardzo cieszę się z premiery ""Strasznie szczęśliwi"" w naszych kinach. Film ten może przyczynić się do zmycia z twarzy polskich twórców uśmieszku zadowolenia, boleśnie bowiem przypomina, jak bardzo zacofanym filmowo krajem jest Polska. Podczas gdy my pławimy się w rozkoszach 'wsi spokojnej, wsi wesołej', na świecie jak grzyby po deszczu wyrastają filmy nie mniej zabawne, lecz pokazujące mroczne strony głębokiej prowincji. ""Strasznie szczęśliwi"" to duński owoc tego trendu  Do miasteczka na krańcu świata trafia nowy policjant. Został zesłany za karę, za bliżej niesprecyzowany wybryk, jakiego dopuścił się w Kopenhadze. Tu ma dojść do siebie. W mieścinie niby nic się nie dzieje, spokój i cisza – idealne miejsce dla stróża prawa ze zwichniętą psychiką. Problem w tym, że małe miasteczko wcale nie jest rajem. Mieszkańcy trzymają się razem i krzywym okiem patrzą na przybyszów z zewnątrz. Mają własne prawa i sporo tajemnic, które nie powinny wyjść na jaw. Dzielny policjant szybko wplącze się w aferę z porywczym mężem, bitą żoną i lekarzem-morfinistą w rolach głównych. Próbując sobie poradzić, zatopi się po uszy w... bagnie.  ""Strasznie szczęśliwi"" na ekranie wypada jak połączenie ""Dogville"" z ""Hot Fuzz"". Pełno tu dziwnych, nietuzinkowych postaci, do tego dochodzi czarny, skandynawski humor, co tworzy wyjątkową mieszankę dramatu z komedią. Choć fabuła bazuje na sprawdzonym i dość prostym pomyśle, twórcy filmu potrafili zgrabnie wymieszać poszczególne elementy, dzięki czemu niemal w ogóle nie odczuwa się wtórności obrazu.  Film mógłby być może nieco krótszy. Henrik Ruben Genz ma pewne problemy z utrzymaniem tempa. Czasem wydaje się, że niepotrzebnie się hamował, zamiast pójść na całość. Wszystkie niedostatki fabuły wynagradza jednak mocno ironiczne zakończenie, które chyba tylko w kinie skandynawskim mogło wypaść równie prawdziwie.  I na koniec jeszcze jedna uwaga. Polecam nie wychodzić wraz z pojawieniem się napisów końcowych. Dzięki temu będziecie mogli posłuchać znakomitej i słusznie nagrodzonej w Danii piosenki zespołu Kira and the Ghost Riders. Zresztą cała ścieżka muzyczna, choć niezbyt bogata, warta jest przesłuchania."
Che - Rewolucja (2008),4,"Chyba przyszedł już czas, by zamknąć Stevena Soderbergha w domu starców. ""Che - Rewolucja"" to bowiem nic więcej, jak wieczne mamrotanie staruszka, który gada pod nosem sam do siebie. Nie ma nic gorszego, jak spytać owego stetryczałego gawędziarza, o czym tak opowiada. Natychmiast uczepi się ramienia i zacznie dzielić się błahymi, niekończącymi się anegdotami i zdarzeniami na tematy dawno przebrzmiałe. Po 10 minutach ma się już tego dosyć i zaczyna się na poważnie kontemplować zasadność eutanazji. Takie niestety wrażenie sprawia pierwsza część biografii Ernesto Guevary zrealizowanej przez Soderbergha.  Film zaczyna się w 1955, a kończy w 1964 roku. Jednak Soderbergh przemieszał plany czasowe, przeskakując od rewolucji na Kubie do wizyty Guevary w Nowym Jorku, i z powrotem. Najważniejsze wydarzenia w karierze Che pokazane zostało z bolesną pieczołowitością i dbaniem o detale. Soderbergh jednak tak bardzo koncentruje się na szczegółach, że kompletnie zapomina o całości. Na obraz składają się nieustające sceny marszu przez Kubę, astmatycznego kaszlu Guevary (który jakimś cudem mu przechodzi im bliżej są zwycięstwa) i okazjonalnej walki. Wszystko to zostało rozciągnięte do ponad dwóch godzin. Graniczy to z cudem, bo tak naprawdę materiału nie było nawet na godzinę.  Soderbergh ze wszystkich sił stara się być jedynie obserwatorem. Chyba bał się oskarżeń o tworzenie nowej legendy Che. Cóż, prawicowcy mogą spać spokojnie. W tym filmie nie zostało bowiem nic z człowieka, który odcisnął niezatarte piętno na popkulturze. Bez kierunku, bez idei przewodniej ""Che - Rewolucja"" to tylko seria pustych anegdot. Jednak Soderbergh oszukuje sam siebie – wcale nie jest obiektywny. Nie pokazuje wszystkiego, a to, co widzimy na ekranie, jest przedstawione w bardzo konkretnym świetle. Owszem, nie ma tu moralizatorstwa i prostego ideologicznego wykładu, co nie zmienia faktu, że właśnie taki wykład otrzymujemy. To, że nie jest szczery ani ze sobą, ani z widzami, jest dodatkowym, a może wręcz najważniejszym zastrzeżeniem, jaki mam do filmu.  Z ""Che - Rewolucja"" tak naprawdę pozostaje techniczna oprawa filmu. Soderbergh jak zwykle bawi się obrazem, stosując różne kamery czy taśmy filmowe. Jednak udowadnianie widzom przez dwie godziny, że jest się sprawnym rzemieślnikiem to olbrzymia przesada. Po pewnym czasie przestaje się doceniać jego kunszt i widzi się już tylko pretensjonalnego artystę, którego przerósł podjęty temat. Szkoda, bo sam pomysł filmu o Che był jak najbardziej chwalebny. Po fiasku Soderbergha chyba długo przyjdzie nam czekać na kolejną próbę."
Miasto ślepców (2008),6,"""Miasto ślepców"" mogło być naprawdę mocnym punktem kinowego repertuaru. W końcu powstało na motywach znakomitej powieści José Saramago, a za jej sfilmowanie wziął się duet Fernando Meirelles i César Charlone. Od autorów ""Miasta Boga"" można było spodziewać się naprawdę dobrego kina. Niestety na nadziejach się skończyło.  Bohaterowie ""Miasta ślepców"" zaczynają kolejno tracić wzrok. Dzieje się to bez ostrzeżenia, nagle i zgodnie z regułami rozpowszechniania się epidemii. Władze, próbując opanować epidemię, zamykają zarażonych w odizolowanym budynku, który przypomina raczej więzienie bądź też obóz koncentracyjny, nie zaś centrum chorób zakaźnych. Wśród zamkniętych jest jednak pewna kobieta, która wzroku nie straciła. Zdecydowała się na pobyt w zamknięciu i udawanie ślepej, by być razem z mężem. Wraz z nią obserwujemy, jak ludzie w ekspresowym tempie odarci zostają z cywilizacji i cofają się w rozwoju do stanu sprzed neolitu. Gdyby nie ta jedyna, która widzi, ślepi byliby gorsi od zwierząt, żyjąc pośród własnych odchodów, oczekując, że pożywienie i pomoc spadnie im z nieba.  Literacki pierwowzór bogaty jest od znaczeń, które zaginęły w przekładzie na ekran kinowy. Twórcy ślizgają się po powierzchni zjawisk. Są jakby sami ogarnięci ślepotą i nie widzą możliwości, głębi problemów, prądów zjawisk i wzajemnych zależności. Chcąc przekazać grozę nagłej ślepoty, zatracili sami punkt widzenia. Z tego też powodu ""Miasto ślepców"" jest niczym więcej, jak ""Zdarzeniem"" zrealizowanym w innej konwencji gatunkowej. Bohaterka grana przez Moore straszliwie wręcz irytuje. Jest niczym więcej jak personifikacją psycho-filozoficznych koncepcji, do tego skostniałych i szorstkich niczym pumeks, drażniących jedynie swoim pseudoartystycznym zadęciem.  Jedynym plusem filmu są zdjęcia. Ba, jest to jedyny element uzasadniający powstanie obrazu. Charlone w intrygujący sposób próbował przedstawić dramat zarówno tych, którzy oślepli, jak i tych, którzy wzroku nie stracili. Wyszedł z tego bardzo ciekawy eksperyment formalny, który jednak nie przysłużył się opowiadanej historii. Zdjęcia nie współgrają ze scenariuszem, budując dysonans, który byłby nawet zabiegiem pożądanym, gdyby nie fakt, że reżyser go nie wykorzystuje.  Jest w tym jakaś ironia losu, że film o ślepocie tak naprawdę spodoba się jedynie wzrokowcom. Czyżby wizja ślepoty tak przeraziła Meirellesa, że sparaliżowała jego twórczy potencjał? Jakakolwiek jest prawda, ""Miasto ślepców"" okazuje się po prostu jednym z wielu filmów o upadku cywilizacji. Po takich filmach zaczyna się doceniać dokonania Emmericha, który może wielkim reżyserem nie jest, ale przynajmniej niczego nie udaje. "
The International (2009),6,"Trzeba przyznać, że Tom Tykwer jest odważnym twórcą. Postanowił zrobić film sensacyjny ze skomplikowaną aferą w tle, z potężną organizacją w roli głównej i nie bał się konkurencji Bourne'a czy Bonda. Ba, on świadomie zboczył z wytyczonego przez te serie szlaku: nie ma tu podnoszących tętno pościgów, sceny akcji są stonowane, bardziej naturalistyczne, brakuje też wątku miłosnego, mimo że w obsadzie są jakże atrakcyjni Clive Owen i Naomi Watts. Co nam zatem zostaje: solidna porcja kina w starym stylu, z całkiem niezłą i jakże aktualną intrygą.  ICCB to wielka finansowa instytucja, która od lat jest pod lupą różnych organizacji śledczych. Mimo wielu podejrzeń o pranie brudnych pieniędzy i szemrane inwestycje, nigdy nie udało się kierujących bankiem przyłapać na przestępstwie. Jednak agent Interpolu i pracownica nowojorskiego biura prokuratora nie poddają się. Po śmierci jednego ze współpracowników trafiają na nowy ślad. Może on okazać się kluczem do rozwiązania niejednej sprawy przeciw ICCB.  ""The International"" składa się ze sprawdzonych chwytów i numerów. Owen i Watts są całkiem niezłymi przewodnikami po meandrach szarej strefy świata wielkich finansów. W czasach, kiedy seriale oferują spiskowe teorie podlane obfitym sosem scen akcji, propozycja Tykwera może wydawać się mało imponująca. Jestem przekonany, że po premierze rozlegnie się chóralny jęk 'ale to już było'. Ci, co tak będą marudzić, pozostaną jednak ślepi na kunszt reżysera, który całkiem sprawnie korzysta z klisz sensacyjnego kina, by zbudować własną, przekonującą wizję prowadzonego śledztwa. ""The International"" jest filmem gorzkim, w którym nie ma co liczyć na łatwe, miłe i optymistyczne zakończenie. Tykwer wkłada kij w mrowisko, odsłaniając kulisy funkcjonowania systemu napędzającego globalną gospodarkę. Niby nie mówi nic nowego, lecz patrząc na skalę kredytowego kryzysu, większość ludzi wiedzę tę dotąd skutecznie ignorowała, i teraz cierpi.  Największym błędem Tykwera jest zbyt kurczowe trzymanie się formuły kina artystycznego, z którym niemiecki reżyser przeżył krótki, acz namiętny romans. Zostało mu z tego niepotrzebne zagłębianie się w moralne dylematy, które w kinie sensacyjnym musiało – niestety – sprowadzić się do górnolotnych słów i pustego moralizatorstwa. Dywagacje filozoficzne na temat tego, co jest istotniejsze: idee czy cel, można sobie było darować, fabuła nic by na tym nie straciła. Ale cóż, kino artystyczne jest jak tatuaż: bardzo trudno jest się od niego uwolnić.  Mimo wszystko ""The International"" to kawał niezłego kina, które powinno się spodobać wszystkim fanom 'old-schoolowej' formy."
Człowiek na linie (2008),8,"Kogo przygnębiła i wprowadziła w głęboką depresję ""Droga do szczęścia"", ten powinien obowiązkowo wybrać się na ""Człowieka na linie - Man on Wire"". Oba filmy wychodzą z tego samego punktu, lecz rozchodzą się w przeciwnych kierunkach. W obu przypadkach bohaterami są osoby, którym nie wystarcza szara egzystencja, którzy pragną czegoś więcej. Podczas jednak gdy April z ""Drogi"" smęci przez cały film i nic ze swoim życiem poza wyglądaniem przez okno nie robi, Philippe Petit realizuje swe marzenia, udowadniając, że dla chcącego nic trudnego. I co istotniejsze, Petit nie jest postacią wymyśloną, a to co uczynił, miało miejsce naprawdę.  Philippe Petit to linoskoczek, który na przełomie lat 60. i 70. ubiegłego stulecia znacznie przekroczył granice ludzkich możliwości. 7 sierpnia 1974 roku dokonał rzeczy, zdawałoby się, niemożliwej – przeszedł po linie rozwieszonej między wieżami World Trade Center 417 metrów nad ziemią. Dokument Jamesa Marsha, korzystając z wszelkich dostępnych metod i technik, przybliża nam okoliczności tego niebywałego osiągnięcia. Oglądamy zdjęcia archiwalne, przyglądamy się aktorskim rekonstrukcjom, a przede wszystkim możemy wysłuchać wspomnień tych, którzy w owym przedsięwzięciu wzięli udział.  Petit jest urodzonym gawędziarzem. Nawet jako słuchowisko radiowe ""Człowiek na linie"" byłby wciąż fascynującym dokumentem. A jako film jest po prostu dziełem, od którego nie sposób się oderwać. Aż trudno uwierzyć, że osoba o tak żywiołowym temperamencie potrafi się tak kompletnie skupić na jednym i tylko jednym celu i zrealizować go wbrew wszelkim okolicznościom i zdrowemu rozsądkowi. Petit to przykład ekstremalny, jest jednak znakomitą inspiracją dla wszystkich tych, którzy odważą się marzyć. Nie istotne jest to, o czym marzycie. Jeśli tylko skoncentrujecie się na realizacji marzenia, przekonacie się, że nie ma rzeczy niemożliwych!  To pozytywne przesłanie Marsh serwuje widzom w filmie skonstruowanym na podobieństwo 'heist movie'. Widzimy długie i żmudne przygotowania do 'napadu' z perfekcyjnie zbudowanym napięciem. Z zapartym tchem śledzi się akcję i czeka na kolejny zwrot, zapominając przy tym, że przecież cała ta heca jest już tylko przeszłością. ""Człowiek na linie - Man on Wire"" ogląda się lepiej niż ""Angielską robotę"", ""Drobnych cwaniaczków"" i ""Ryzykowną grę"" razem wzięte. Twórcy idealnie skomponowali wszystkie elementy, a mając tak wdzięczne obiekty, jak Petit i jego towarzysze, stworzyli widowisko dające prawdziwego kopa.  Mimo całej pozytywnej energii, jaką pulsuje film, James Marsh nie zrezygnował z nieco gorzkiego postscriptum, czym jeszcze zyskuje jako dokumentalista. Pokazuje, co dzieje się z ludźmi, których marzenie się ziściło. I jest w tym spora doza smutku. Po ekstazie, jaką jest moment spełnienia, nigdy już nie uda się przeżyć równie intensywnych emocji. Braterstwo, które połączył wspólny cel, teraz żyć może już tylko przeszłością. Droga zatem okazuje się ważniejsza. Jeśli jednak cel jest wystarczająco ambitny, wtedy warto cenę tę zapłacić. A zatem nie pozostaje mi nic innego, jak zachęcić was do obejrzenia filmu i do posiadania naprawdę wielkich marzeń. Światu dobrze zrobiłoby więcej takich ludzi jak Petit i więcej filmów w stylu ""Man on Wire""."
Krótka histeria czasu (2006),2,"Już sama klasyfikacja jakiegoś filmu do ""kina offowego"" wzbudza w wielu widzach respekt dla pracy realizatorów, bo jak offowe, to nie dla motłochu, przeznaczone wyłącznie dla osób, które kino kochają, rozumieją i nie boją się trudnych tematów. Próżno szukać w nich tanich opowiastek o miłości, plastykowych postaci, cekinowych strojów i muzyki z pierwszych list przebojów. Kino offowe to sztuka przeznaczona dla koneserów. Oglądając film Dominika Matwiejczyka, nie sposób nie odnieść wrażenia, że zostało się oszukanym.  W roli głównej występuje Mateusz Damięcki, z czego dystrybutorzy wydania DVD nie omieszkali zrobić reklamy, podkreślając jego udział w filmie ""Kochaj i tańcz"", a obok niego zwykle urocza Kamilla Baar - już wtedy miała za sobą rolę w ""Vinci"", w której zdawała się niezastąpiona. Dwa nazwiska znane szerokiej publiczności nie powinny jednak stanowić żadnej reklamy. Oboje zagrali znacznie poniżej swoich możliwości, biorąc sobie najwyraźniej do serca funkcję ""off"". Damięcki wcielił się w rolę studenta ostatniego roku fizyki, który zauroczył się dziewczyną przyjaciela. Od początku wiadomo, że kibicować należy Tomkowi, ponieważ Jarek (Krzysztof Zych) jest tak zadufanym w sobie snobem, że zdecydowanie na piękną Julię nie zasługuje. Do miłosnego trójkąta dołącza Marta (Lucyna Piwowarska-Dmytrów), którą Tomek musi ze sobą zabrać na kolację, choć wyraźnie nie darzy jej sympatią. Wszyscy bohaterowie są studentami tego samego wydziału, więc nie ma co się dziwić, że rozmowa przy wspólnym stole wkrótce schodzi na tematy fantastyczne, czyli podróżowanie w czasie. Choć pomysł mało realny, to jednak nie ma rzeczy niemożliwych.  Podobnie mało prawdopodobne jest, by widz dał się nabrać, że właśnie ogląda kino andergrandowe, chyba że dumną końcówkę ""off"" może otrzymać wszystko, co zostało nakręcone małym nakładem pracy, czasu i pieniędzy. Nie da się odmówić pomysłowości na stworzenie czegoś romantycznego z podstawą science fiction, ale ważniejsze od zaledwie szkieletu jest całe wykonanie, w tym wypadku pełne pęknięć i koszmarnych dialogów, które zdają się spontaniczną inwencją aktorów. Postawienie na autentyzm absolutnie się nie sprawdziło, gdyż przekalkowanie niby naturalnych rozmów i zachowań jest po prostu nudne, a zbyt długie sceny wywołują nieprzyjemny dreszcz zażenowania, że musimy patrzeć na coś, co już dawno powinno się skończyć.  Żeby w całości zrozumieć przyczyny niedociągnięć w pracy twórców ""Krótkiej histerii czasu"", warto sięgnąć do rozdziału Making off w dziale Dodatki. Można z niego wyciągnąć banalne, acz w tym wypadku diabelsko prawdziwe powiedzenie, że generalnie śpieszyć się nie należy. W dodatkach znajdują się także dwa zwiastuny filmu oraz zapowiedzi innych tytułów. Dźwięk zapisany w formacie DD 2.0, a obraz 4:3. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Brick Lane (2007),8,"Brytyjczycy są mistrzami kina społecznego. Nikt inny nie potrafi w tak piękny, prosty i przejmujący sposób opowiadać o dolach i niedolach zwyczajnych ludzi, pozornych outsiderów w świecie szarości i ograniczonych szans. Nikt inny nie potrafi również tak idealnie wymieszać powagę z humorem, okrucieństwo z ciepłem. Nie wierzycie? Obejrzyjcie zatem ""Brick Lane"".  Bohaterką filmu jest Nazneen wychowywana na bengalskiej prowincji. Jej wieś nie była bogata, a jej rodzina nie należała do najważniejszych. Jednak czas dzieciństwa spędzony z siostrą na zawsze wspominać będzie z nostalgią, jako najszczęśliwszy, idylliczny okres jej życia. Skończył się on wraz z samobójczą śmiercią matki i decyzją ojca, który postanowił wydać ją za obcego mężczyznę, mieszkającego na Wyspach Brytyjskich, a zatem postrzeganego jako człowiek sukcesu.  Minęło 16 lat. Nazneen wciąż żyje przeszłością. I czy można jej się dziwić? Mieszka w nędznym blokowisku, jej egzystencja sprowadza się do siedzenia bezczynnie w domu, a jej mąż – ów człowiek sukcesu – jest zwykłym urzędniczym popychadłem, którego szef wciąż ignoruje przy decyzjach o awansach. Wszystko to zmieni się, kiedy w jej życie wkroczy młody, przystojny Karim. Nazneen wda się z nim w romans, zacznie zarabiać własne pieniądze i w końcu rozpocznie drogę ku samodzielności i niezależności. Tymczasem w tle następuje radykalizacja postaw związana z atakiem terrorystycznym 11 września.  Jednak ""Brick Lane"" – wbrew temu, co filmowi zarzucić mogą cynicy – nie jest naiwnym romansidłem dla kucht. Wręcz przeciwnie! Sarah Gavron nie pieje z  zachwytu nad miłością romantyczną. Owszem, uczucie to pełni w filmie ważną rolę emancypacyjną, lecz koniec końców okazuje się gorącym, acz krótkotrwałym żarem. Pozwala bohaterce zrozumieć, kim jest, odnaleźć swoje miejsce i dom, a przede wszystkim pojąć wagę prawdziwego uczucia, prawdziwej miłości, która wzrasta powoli, niepostrzeżenie, lecz jest silniejsza, trwalsza i nie tak egoistyczna.  Poza wspaniałą historią ""Brick Lane"" może pochwalić się równie świetną oprawą. Zdjęcia Robbiego Ryana pełne są zmysłowości i liryzmu. Zachwycają przede wszystkim plenery z sekwencji wspomnieniowych i świetnie skadrowane zbliżenia tworzące uroczo intymne portrety bohaterów. Całość doprawiono delikatną muzyką, którą ledwo się zauważa, lecz bez której film straciłby całkowicie swój smak.  Znakomite kino dla każdego romantyka."
Powrót do Brideshead (2008),6,"Julian Jarrold w swoim najnowszym filmie wprowadza widzów na salony arystokracji. To świat wytworności, bogactwa, władzy i etykiety. To świat iluzji, gdzie żyje się ponad stan, oddaje hołd złudnym ideom, pozostając w całkowitej niewoli konwenansów i snobizmu. To świat bezwzględnej brutalności, którego każdy mieszkaniec jest szakalem żywiącym się padliną cudzych uczuć. Każda próba buntu okazuje się blagą, bo też poza granicami wytworności i wiary nie ma dla nich nic. Kto zatem przy zdrowych zmysłach chciałby się do tego świata dostać? Na to pytanie odpowiada główny bohater filmowej opowieści - Charles Ryder (Matthew Goode).  Charles pochodzi ze statecznej anglikańskiej rodziny. Choć deklaruje, że jest ateistą, jego poglądy są mocno purytańskie. Kiedy niezbyt sympatyczny przypadek postawi na jego drodze zniewieściałego, z pozoru mocno niedojrzałego Sebastiana Flyte'a, otworzą się przed nim drzwi do tajemniczego, obcego uniwersum bogatych katolików. Ten świat całkowicie uwodzi Charlesa swoim pięknem, dekadencją i zepsuciem. Jest w tym coś tragicznego i fascynującego zarazem. Choć nigdy do końca nie będzie dane Ryderowi w nim pozostać, stojąc zawsze z boku, łapczywie spija blichtr i uczucia, stając się pijawką żywiącą truchłem dawnej arystokratycznej chwały, zanim w końcu bezpowrotnie przeminie.  ""Powrót do Brideshead"" teoretycznie jest adaptacją powieści Evelyna Waugha, która przed 60 laty ostro podzieliła krytykę. Film zapewne nie wywoła równie gorących sporów, jest jednak dobrym przykładem tego, jak traktuje się literacki pierwowzór w Fabryce Snów. Czytelnicy będą mieli duży problem z odnalezieniem się w filmowej opowieści. Jarrold wykorzystał bowiem postaci i scenografię, lecz ustawił je zupełnie inaczej, zmieniając całkowicie wymowę.  W filmie bardzo wyraźnie zarysowano wątek homoerotyczny i zbudowano romansowy trójkąt Sebastian-Charles-Julia. Jest to zabieg atrakcyjny dla widza kinowego, niestety banalizuje tragedię Sebastiana. W książce znajduje się on w sytuacji bez wyjścia, rozdarty między własnymi potrzebami a wiarą i zasadami, w które mocno wierzy (mimo że mówi co innego). Ta nieznośna sytuacja sprawia, że ucieka w świat alkoholu, zamyka się w więzieniu niezdolny zarówno do walki, jak i do jej porzucenia. W filmie staje się afektowanym szczeniakiem, któremu facet złamał serce.  Filmowemu ""Brideshead"" zabrakło również tego, co było podstawową siłą powieści – atmosfery umierającej epoki. W sposób symboliczny opowiedziana zostaje tam historia Upadku Imperium Brytyjskiego. U Jarrolda zostają z tego tylko słowa. Reżyser równoważy jednak te fabularne niedostatki piękną oprawą. Zdjęcia Jessego Halla zachwycają pięknem kompozycji, sprawiając, że całość jest estetycznie wysmakowana, wręcz arystokratyczna. Pozytywnie zaskakują również aktorzy, przede wszystkim Ben Whishaw, który całkowicie odmienił postać Sebastiana, wybijając się ponad wyczyn Anthony'ego Andrewsa z serialowej adaptacji. Świetnie w epizodach prezentują się Ed Stoppard i Patrick Malahide. Jednak klasą samą dla siebie jest wspaniała Emma Thompson i już tylko dla niej warto wybrać się na ten film. "
Złoty środek (2009),3,"W nowym filmie Olaf Lubaszenko wraz z operatorem dokonuje niemal olimpijskiego wyczynu – okolice Dworca Wileńskiego na warszawskiej Pradze Północ wyglądają tu jak Krakowskie Przedmieście i Plac Trzech Krzyży, czyli ulubione plenery dla twórców polskich komedii romantycznych. Choć finalnie ""Złoty środek"" również  podąża ścieżką wyznaczoną przez pasztety wypieczone w TVN-owskiej piekarni, wcześniej korzysta z nieco mniej banalnej filmowej materii. Szkoda mi tylko dwóch rzeczy: Anna Przybylska ani razu się nie rozbiera, a także za często paraduje w męskim przebraniu, zamiast czarować widownię olśniewającą urodą.  W swoich trzech poprzednich obrazach Lubaszenko przeszczepiał inteligencką tkankę do organizmu kina gangsterskiego spod znaku Tarantino i Ritchiego. Tym razem powraca w rejony, które pamiętamy z jego debiutanckiego ""Sztosu"" z 1997 roku. Niby wciąż obracamy się w kręgu przestępców, ale są to drobni oszuści i kanciarze spod budki z piwem – żadni dranie i mordercy, tylko dobre chłopaki do bitki i wypitki. Północni prażanie dorobili się też nowego pokolenia, które poszło na studia i zrobiło karierę. Tak jak Mirka (Przybylska) – absolwentka prawa pracująca w kancelarii należącej do panów Łopiana (Szymon Bobrowski) i Pokrzywy (Robert Gonera). Dziewczyna przewyższa ich oczywiście inteligencją i wiedzą, ale musi udawać mężczyznę, bo inaczej  wyleciałaby na bruk. Stosunkowo szybko wychodzi jednak na jaw, że bohaterka kierowała się także niezawodowymi przesłankami, zatrudniając się u duetu imbecyli. Panowie prowadzą ciemne interesy z ministrem przekształceń (Krzysztof Kowalewski), który chce wyburzyć praskie budynki i postawić na ich zgliszczach wypasione apartamentowce.  Lokalny patriotyzm Mirki wydaje się kluczowy dla istoty ""Złotego środka"". Nie od dziś wiadomo, że polscy reżyserzy lubują się w idealizowaniu marginesu społecznego. Mieliśmy z tym do czynienia przy okazji ""Ediego"", a ostatnio w ""Boisku bezdomnych"" i ""Rezerwacie"". Na samym dole zawsze znajdziemy ukrytą szlachetność, ciepło i mądrość, które możemy przeciwstawić Sodomie i Gomorze elit, reprezentowanych w filmie przez rodzinę Łopianów. Pośród pijaków i złodziei znajdzie się nawet miejsce dla przegiętego geja-fryzjera (Wilczak). I ktoś miałby zniszczyć ten skansen wartości zamieszkany przez postarzonego Cezarego Pazurę i jego śliczną córkę?!  ""Złoty środek"" jest komedią, więc w założeniu widz powinien mieć się z czego śmiać. U Lubaszenki możemy znaleźć co najmniej trzy źródła humoru. Pierwsze to niezwiązane z fabułą kabaretowe grepsy, które czasem są rzeczywiście zabawne (dialogi członków Kabaretu Moralnego Niepokoju), kiedy indziej zaś mają aurę rozbitej butelki z tanim winem (rozmówki starszych pań na ławce). Drugie to gagi sytuacyjne w rodzaju faceta wypadającego z balkonu na olbrzymi kaktus. Trzecim źródłem dowcipu są zaś świadome odniesienia do wcześniejszej twórczości Lubaszenki – widz odnajdzie teksty i scenki wyciągnięte za fraki z ""Chłopaki nie płaczą"" oraz wspomnianego ""Sztosu"". To już jednak wyższa szkoła jazdy, w której odnajdą się wyłącznie oddani fani reżysera. Wierzę, że takich nie brakuje.  Gdy gamoniowaty pracodawca zaczyna robić maślane oczy do Mirki, ""Złoty środek"" staje się nieco tandetny. Niedoróbki dałoby się pewnie naprawić, gdyby reżyser miał więcej czasu i pieniędzy. Powstały bez pomocy polskich telewizji oraz PISF-u obraz z największymi gwiazdami kina można uznać za produkcję niezależną, ale czy od razu trzeba jej też dawać fory? O tym zadecydują już widzowie.  "
Okrucieństwo (2007),4,"Z początku wydaje się, że film Liubakowej będzie przesiąkniętym voyeuryzmem thrillerem. Główna bohaterka, nastoletnia Wika, szwenda się po szarym osiedlu z aparatem zaopatrzonym w  niezły obiektyw. Dziewczyna z lubością oddaje się robieniu zdjęć okolicznym mieszkańcom w najbardziej intymnych sytuacjach. Jej uwagę przykuwa pewien zamężny pan w średnim wieku, który po kryjomu spotyka się z samotną księgową. Wika wysyła do podglądanego anonimowy list z żądaniem zapłacenia pokaźnej sumy, gdyż w przeciwnym wypadku prześle kompromitujące fotki jego żonie. Szantażystka kończy jednak z rozbitym nosem i aparatem, ponieważ jej niedoszła ofiara zgłosiła się po pomoc do bezwzględnych gangsterów.  Bo we współczesnej Rosji (przynajmniej według reżyserki) przetrwają tylko ci, którzy skrupuły, wątpliwości i wyrzuty sumienia schowali tam, gdzie nigdy nie dochodzi światło. Tyczy się to szczególnie kobiet – słabe i bezbronne istoty zawsze będą stać na straconej pozycji względem ich ""panów i władców"". Świat przedstawiony przez Liubakową to miejsce, gdzie mężczyźni albo odchodzą bez pożegnania (jak ojciec Wiki), albo stanowią zagrożenie, bądź też są przegiętymi popaprańcami (spotkany przypadkowy biseksualista). Stąd właśnie bierze się tytułowe okrucieństwo, wymierzone zarówno w męskie krocze jak i damski policzek.  Gdy film kończy z podglądactwem, zaczyna podążać w rejony psychologicznego studium relacji między dwoma ofiarami, punktowanego chwilami niemrawą sensacyjną rozróbą. Oto Wika proponuje porzuconej przez kochanka księgowej możliwość odegrania się na ""byłym"". Kradzież samochodu pociąga za sobą wiadome konsekwencje, które nakręcają kryminalną spiralę. Nie jest to jednak rosyjska ""Thelma i Louise"", jak chciałby dystrybutor ""Okrucieństwa"". Choć w obu filmach mamy do czynienia ze średnio sympatycznymi kretynkami, to u Scotta znajdziemy też akcję, przygodę i dramatyczne zakręty fabularne. Liubakowa z kolei toczy swoje dzieło niczym sklepowy wózek z zardzewiałymi kółkami. Po dołożeniu każdego następnego epizodu film krztusi się i z trudem jedzie wyznaczoną ścieżką.    Tam, gdzie we znaki daje się zepsute zawieszenie, można by wrzucić jakiś dobry dialog albo trafną obserwację społeczną. ""Okrucieństwo"" cierpi jednak na brak tych pierwszych, zaś w drugim przypadku wpada w koleiny kalkowania. Najlepiej mógłby wypaść wątek miłości lesbijskiej, ale twórcy ledwie prześlizgują się po temacie, zamiast wbić kilof w emocjonalną taflę. Dlatego finałowa przewrotka, zamiast oblać strumieniem zimnego szoku, pozostawiła mnie całkowicie obojętnym."
Siedem dusz (2008),2,"Gabriele Muccino i Will Smith postanowili raz jeszcze wykorzystać chrześcijaństwo samo przeciwko sobie. Podczas gdy ""W pogoni za szczęściem"" mieliśmy sprytną, bo niezauważalną na pierwszy rzut oka trawestację protestantyzmu, to tym razem wzięli w obroty katolicyzm. A tu, jak wiadomo, jedną z najważniejszych koncepcji jest cierpienie, męczeństwo i świętość. Muccino i Smith wykrzywiają te idee, realizując orgię składającą się z samych zbolałych min.  Smith jest tutaj kreowany na co najmniej świętego, a może wręcz i na Mesjasza – rola, która przypadła mu chyba do gustu, czego dowodem był już film ""Jestem legendą"". Jako zdruzgotany poczuciem winy mężczyzna rozdaje swoje dobra, a przede wszystkim organy potrzebującym. Oddaje własne życie, by karmić nim innych. W pięknym obrazku brakuje tylko chórów anielskich wyśpiewujących ""accipite et comedite hoc est corpus meum"". Problem w tym, że wszystko, co czyni bohater, czyni ze złych powodów. To nie jest autentyczna próba niesienia pomocy, a jedynie forma autodestrukcji, która ubrana jest w szaty świętości i miłosierdzia.  Muccino chyba z całkowitą premedytacją torturuje widza nieustannym widokiem zbolałej miny Smitha. Po pewnym czasie ma się już tego serdecznie dość i chciałoby się go po prostu trzepnąć w twarz i krzyknąć: ""weź się w garść, człowieku"". Gdyby naprawdę chciał odkupić swoje winy, mógłby pomóc nie siedmiu osobom, a siedmiuset tysiącom – wystarczyłoby tylko, żeby wyjechał do Sudanu i zaczął budować pompy i studnie, zamiast naprawiać jakiegoś nic nieznaczącego rzęcha w czyjejś przybudówce.  Niestety twórców najwyraźniej nie interesowali też sami bohaterowie. Każdy z nich jest bezwstydnie wykorzystywany tylko i wyłącznie w jednym celu: by wzbudzić w widzu współczucie. Trzeba powiedzieć, że czynią to sprawnie, lecz nie zmienia to faktu, że przez takie postawienie sprawy ""Siedem dusz"" jest niczym innym jak emocjonalną pornografią, w której stosunek zastąpiony został widokiem smutnej twarzy Smitha i Rosario Dawson, fabuła prowadzi widzów od jednej smętnej sceny do drugiej, a 'money shot' to w tym przypadku łza spływająca po policzku.  W tej ekstazie Willa Smitha odnajdą się ci, którzy łatwo się wzruszają. Umierająca Dawson, cierpiący Smith, ślepy Harrelson będą źródłem nieustającego współczucia. Do tego dochodzi muzyka Angelo Milliego, która bezpardonowo wytycza drogę emocjom, jakie powinniśmy czuć. Twórcy postanowili dołożyć do filmu kilka wariacji znanych przebojów, co jest jedną z nielicznych dobrych decyzji. Technicznie film jest zresztą zrealizowany bez zarzutu. Niestety ta sterylność sprawia, że wady obrazu są jeszcze bardziej wyraźne.  ""Siedem dusz"" to obraz idealny dla flagelantów, którzy chcą trochę pocierpieć, ale nie nabawić się przy tym brzydkich blizn. Jestem pewien, że jest ich w naszym kraju dość wielu, by zapełnić sale kinowe."
Baader-Meinhof (2008),6,"""Baader - Meinhof"" jeszcze przed swoją premierą wywołał w Niemczech skandal. Później protesty towarzyszyły filmowi między innymi we Włoszech. Wszystko za sprawą tematu podejmowanego przez Uli Edela. Jego film jest bowiem swoistą biografią RAF, jednej z najbardziej krwawych organizacji terrorystycznych zachodniej Europy, która przez całe lata trzymała w szachu rząd niemiecki, i nie tylko.  Film oskarżany jest o gloryfikowanie, a w każdym razie pokazywanie w pozytywnym świetle terrorystów walczących pod sztandarem RAF. Jest w tych oskarżeniach trochę racji, ale to naturalne, kiedy próbuje się przeniknąć przez mur dogmatycznych sądów i naprawdę zrozumieć jakiekolwiek zjawisko. Oskarżenia te są jednak z tych samych powodów całkowicie błędne. Edel wykorzystuje historię RAF, by zaśpiewać widzom pieśń żałobną o pokoleniu, które miało ideały i gotowe było za nie ginąć. Reżysera nie interesują racje, lecz sam fakt posiadania woli walki, ten niespożyty entuzjazm i siła, która kazała masom przeciwstawiać się rzeczom postrzeganym jako niesprawiedliwe i okrutne. ""Baader - Meinhof"" jest wyrzutem stawianym współczesnej młodzieży, która pogrążona w samozadowoleniu rozpasanego konsumpcjonizmu zabić może jedynie dla nowego iPoda, ale nie dla umierającej Afryki.  W ""Baader - Meinhof"" śledzimy losy założycieli RAF i pierwszego pokolenia terrorystów. Jednak to nie oni z osobna, lecz jako grupa są bohaterami filmu. Widzimy masowe poruszenie studentów przełomu lat 60. i 70. W większość wygasło ono po krótkim czasie, brutalnie stłumione (jak w Czechosłowacji) lub też wygaszone przez niewielkie ustępstwa władz (jak w Niemczech). Większość ludzi pogodziła się z tym stanem rzeczy, dla niewielkiej grupy była to rzecz nie do pomyślenia. Ich do działania poruszała postrzegana na świecie niesprawiedliwość. Dopóki ona istnieje, dopóty oni czuli się zobowiązani do walki. Jednak świat zawsze pozostaje niedoskonały i ci, którzy dadzą się zaślepić, porwać prądowi walki, stawiają się w sytuacji od razu skazanej na porażkę.  Edel nie kryje swojego współczucia dla tych niespokojnych dusz, daje jasno do zrozumienia, że walka z niesprawiedliwością jest niezbędnym elementem rozwoju cywilizacji. Jednocześnie z pełną bezwzględnością dekonstruuje mit terroryzmu, ukazując go jako ślepą drogę, wyraz desperacji i de facto porażki. Nie mogąc się zatrzymać, nie potrafiąc jednak doprowadzić do zmian, terroryści są niczym zwierzęta postawione pod ścianą: próbują się wyrwać, uciec, lecz nie mają dokąd, więc kłapią zębami na ślepo, gryząc wszystkich, którzy znajdują się wystarczająco blisko, nawet tych, którzy chcą im pomóc. Z tej sytuacji jest tylko jedno wyjście: śmierć.  Film został całkiem dobrze zagrany, nieźle sfilmowany i ma naprawdę ciekawy przewodni temat muzyczny. Edel jednak przesadził z jego długością, mógł spokojnie zmieścić się w czasie dwóch godzin. Nie do końca udanym pomysłem okazał się wyraźny podział na dwie części, zabrakło bowiem wyważenia proporcji. Pierwsza część filmu jest naprawdę mistrzowska, pełna energii, żywiołowości, idealizmu. Druga część jest już słabsza. Edel wie, co chce powiedzieć, ale nie bardzo wiedział jak. Przez to - podobnie jak jego terroryści - chwyta się nieskutecznych i destrukcyjnych rozwiązań, jak choćby dziwacznych monologów z offu.  Jako całość ""Baader - Meinhof"" wypada dobrze. Jest to kolejny element układanki rozliczającej społeczeństwo zachodniej Europy ze zjawisk, jakie miały miejsce na świecie po II Wojnie Światowej."
Martyrs. Skazani na strach (2008),8,"Drugi pełnometrażowy film Pascala Laugiera przybywa do Polski owiany sławą najbrutalniejszego francuskiego dzieła w historii kinematografii. I choć obraz jest krwawy, to jednak w powyższym stwierdzeniu jest nieco przesady. W kinie francuskim były już filmy brutalniejsze, jednak z całą pewnością żaden z nich nie był równie dobrze nakręcony, jak ""Martyrs. Skazani na strach"".  Młoda dziewczyna Lucie ucieka swoim tajemniczym oprawcom, którzy torturowali ją w opuszczonym kompleksie fabrycznym. Kolejne lata spędza w zakładzie psychiatrycznym, bezskutecznie próbując dojść do siebie po przeżytej traumie. Mija 15 lat, do domu pewnej zwyczajnej, zdawałoby się, rodziny wchodzi uzbrojona w dubeltówkę kobieta. Strzela, zabijając kolejno rodziców i ich dwójkę dzieci. Okazuje się, że zabójczyni to Lucie, a jej ofiarami są jej byli oprawcy. Dziewczyna dokonuje zemsty w złudnej nadziei, że oczyści swoje sumienie. Lecz wyzwoleniem z cierpienia jest tylko śmierć.  W szpitalu psychiatrycznym Lucie poznała Annę. Ta, choć młodsza, objęła nad Lucie opiekę. I teraz po dokonanym mordzie zbiorowym również jej pomoże. W ten sposób sprowadzi na siebie cierpienie, o jakim nigdy nie myślała, że jest możliwe. Dziewczyna ma dwie drogi: albo walczyć o swoje, albo też pogodzić się z cierpieniem...  Konstruując swój film, Pascal Laugier korzystał z nauk mistycyzmu chrześcijańskiego, buddyzmu, teozofii i paru innych nurtów duchowych. Dzięki temu udało mu się ubrać ""Martyrs"" w szaty opowieści metafizycznej, stającej się swoistym misterium wprowadzającym w tajemnicę cierpienia i transgresji duszy. Jest to jednak złudne wrażenie, gdyż prawda Laugiera jest dość płytka. Wykorzystuje on 'wiedzę tajemną' w sposób bardzo mechaniczny. Stąd ""Martyrs. Skazani na strach"" może być raczej inspiracją do poszukiwania odpowiedzi na pytania o sens cierpienia i śmierci, lecz sam w sobie nie jest żadnym objawieniem.  Prawdziwa siła filmu kryje się w jego wartości jako kina rozrywkowego, choć jest to zdecydowanie rozrywka dla wąskiego grona odbiorców. Aby film docenić, trzeba bowiem wykazać się sporą odpornością na ekranową brutalność. Fani gatunku powinni jednak docenić kunszt reżyserski, precyzyjną konstrukcję fabularną, surowe, lecz nie pozbawione delikatności zdjęcia i znakomicie dopasowaną do obrazu muzykę.  Sam film składa się z dwóch wyraźnie różnych formalnie części. Każda z nich opowiada tę samą historię konfrontacji z cierpieniem. Dodajmy: cierpieniem bezsensownym, przynajmniej z punktu widzenia ofiary. W pierwszej części mamy do czynienia z aktywnym przeciwstawianiem się bólowi, co podkreślone jest przez dynamizm sekwencji morderstw eksplodujących już na samym początku. Laugier kreuje chaos, niepokój i cierpienie, które przez bunt rodzi tylko jeszcze więcej cierpienia. W części drugiej mamy do czynienia z zupełnie inną postawą: z biernością, akceptacją bólu, transcendencję śmierci poprzez zaniechanie walki. Tu tempo jest o wiele powolniejsze, ma wręcz monotonny rytm powtarzających się rytuałów. Laugier zamiast na otoczeniu, coraz bardziej skupia swą uwagę na bohaterce, która poprzez internalizację doświadczenia staje się pryzmatem rozpraszającym ból na części składowe.  Sugestywne obrazy, świetny montaż, surowe zdjęcia, z których wyziera misternie przemyślana konstrukcja, sprawiają, że od strony estetycznej ""Martyrs. Skazani na strach"" są filmem wybijającym się ponad gatunkową przeciętność. Inspirując się zaś różnymi koncepcjami religijno-filozoficznymi dotyczącymi spraw ostatecznych, staje się zaczątkiem zaciętej dyskusji. To chyba najlepsza rekomendacja, jaką można wystawić temu filmowi. "
Rysa (2008),6,"Michał Rosa jest prawdziwym szczęściarzem. Udało mu się bowiem do przeciętnego projektu przyciągnąć parę aktorską - Jadwigę Jankowską-Cieślak i Krzysztofa Stroińskiego – dzięki którym obraz nabrał wyrazistości. Mam nadzieję, że dobrze im  podziękował, bo bez nich na pewno obudziłby się nie tylko z ręką, ale wręcz z całą głową w nocniku.  Zarys fabularny jest dość prosty. W miarę szczęśliwe małżeństwo z długim stażem staje w obliczu kryzysu. W ich domu pojawia się tajemnicza kaseta, na której znajduje się fragment programu telewizyjnego, z którego wynika, że owo małżeństwo jest fikcją. Młodej kobiecie, córce działacza podejrzanego o nielojalność wobec partii, miał podobno zostać podsunięty kochanek, dzięki czemu mógł on SB podsyłać raporty. Mąż oczywiście wszystkiemu zaprzecza, ona oczywiście zapewnia, że wierzy. Jednak rysa na ich związku powstała i wcale nie znika. Następuje coraz większa deterioracja zachowania bohaterki, a cała rodzina znajdzie się na krawędzi rozpadu.  W tej fabule tkwił olbrzymi potencjał, którego Rosa jednak nie wykorzystał. Chwalony był za powstrzymanie się od politycznej dyskusji, a ja nie mogę nie zastanawiać się, czy aby na pewno wyszło to filmowi na dobre. Przynajmniej wtedy ""Rysa"" byłaby jakaś. Rosa nie oferuje bowiem żadnej alternatywy. Kieruje opowieść na drogi dramatu psychologicznego, a bohaterkę skazuje na powolne staczanie się w szaleństwo. Jednak sam reżyser nie idzie w ślad za nią. Zamiast wskoczyć na głębokie wody, gdzie zatarłaby się granica między uzasadnionymi podejrzeniami a pączkującą schizofrenią, Rosa zadowala się pozycją obserwatora. Ten dystans tłumi siłę uderzeniową filmu.  To, że obraz mimo wszystko porusza, jest tylko i wyłącznie zasługą aktorów. Jankowska-Cieślak odważnie wchodzi w skórę bohaterki, której świat całkowicie się załamał. Stroiński wtóruje jej znakomitą kreacją zdesperowanego człowieka, który być może uwierzył w stworzone przez siebie kłamstwo. Smakowite, mocne role, warte jednak lepszego scenariusza, a przede wszystkim reżyserii. Trudna do zniesienia jest ta maniera zamykania wszystkiego w symboliczne ramy przypowieści. Pierwsza scena z pękniętym zdjęciem jest szczytem kiczu i złego smaku. Po tej scenie równie dobrze można było film skończyć, bo w zasadzie nic więcej Rosa nie ma do powiedzenia.  Wydanie DVD jest niezwykle ubogie. Z dodatków dostajemy bowiem niezbyt bogatą galerię fotosów i to wszystko. Dobrze przynajmniej, że sam obraz został nieźle przeniesiony, a dźwięk zapisano w DD 5.1. Całkiem estetyczna jest za to oprawa wydania, co z całą pewnością zachęca do zakupu."
Wesoły jarmark (1949),5,"Powstały 60 lat temu ""Wesoły jarmark"" mocno się zestarzał. Technika filmowa, a przede wszystkim prezentowana w nim ideologia dziś odeszły już do lamusa. Trudno traktować tę muzyczną propagandówkę poważnie, a jednak warto choćby tylko z ciekawości rzucić okiem na to, jak działała machina sukcesu ZSRR.  Film wszedł do kin w kilka lat po wojnie i pozostawione po niej rany wciąż jeszcze się nie zagoiły. Dodatkowo wzrastające napięcie związane z Zimną Wojną sprawiało, że ze wszystkich sił trzeba było ludzi jednoczyć, wzbudzić ich dumę z dzielnej pracy i wzmocnić morale. ""Wesoły jarmark"" idealnie spełniał swoje zadania. Swojskie twarze zamiast gwiazd, sztuka ludu zamiast wysublimowanych ekstrawagancji, a przede wszystkim humor, muzyka, piękny kraj i hasła o bogactwie, potędze i wielkości socjalistycznego raju – to wszystko sprawiało, że widz oglądający obraz na ekranie mógł na chwilę zapomnieć o swej własnej niedoli i przenieść się do kraju, jaki miał być, a może już gdzieś istniał.  Sama historia to prosta wariacja szekspirowskich komedii. Zamiast dwóch zwaśnionych rodów mamy dwa konkurujące ze sobą kołchozy. Jednemu przewodzi stateczny mężczyzna, drugiemu niezwykle sprawna gospodarczo kobieta. Oboje mają się ku sobie, ale wydaje im się, że druga strona uczuć nie podziela. Sprawa skomplikuje się, kiedy kolejną parę ponad podziałami kołchozowymi połączy uczucie.  Z początku trudno jest się przyzwyczaić do formy ""Wesołego jarmarku"". Archaiczna forma, proste dialogi i natrętna propaganda sukcesu mogą nas dzisiaj irytować. Jednak kiedy film się rozkręca, łatwo można się złapać na tym, że przestaje się na propagandowe wtręty zwracać uwagę. Uniwersalność miłosnej historii, całkiem przyjemny humor i odrobina wzruszenia na koniec robi swoje i przekonuje do filmu. Jak na filmową ciekawostkę to i tak dużo. Więcej nie ma co oczekiwać.  Niestety czas nie był najłaskawszy dla kopii ""Wesołego jarmarku"". Film jest nieco podniszczony, przydałaby się mu gruntowna restauracja. Na to zapewne nie ma jednak pieniędzy. Należy zatem cieszyć się, że film w ogóle na krążku jest dostępny. Nie jest on aż tak zły, żeby skazywać go na zapomnienie."
W. (2008),5,"Oliver Stone wyrobił sobie nazwisko, kręcąc obrazy społecznie, a wręcz ideologicznie zaangażowane. Kiedy jeszcze tematyką jego obrazów były ogólne zjawiska, jak wojna czy przemoc w mediach, wszystko było w porządku. Potem jednak zajął się biografiami i nagle okazało się, że nie jest tak dobrym reżyserem, jakby się mogło wydawać. Po słabym ""Nixonie"" i miernym ""Aleksandrze"" można było mieć sporo obaw co do projektu powstającego na zakończenie prezydentury George'a W. Busha. ""W."" wszelkie te obawy potwierdza.  Oglądając najnowszą produkcję Stone'a, jedno jest jasne – on naprawdę bardzo chciał zrobić film o Bushu. Problem w tym, że nie bardzo wiedział, co chce powiedzieć. W rezultacie obcujemy z rozkraczoną w wychodku pokraką, wypróżniającą się bez żadnej kontroli. Raz jest to satyra na granicy paszkwilu, gdzie Bush i jego otoczenie ukazane jest jako stado rozhisteryzowanych błaznów, a raz dramat o ciężkim losie jednostki próbującej wyrwać się spod przytłaczającego cienia ojca. Miejscami Stone pokazuje pazur bacznego obserwatora i bezwzględnego sędziego, jakim pamiętamy go ze starych, dobrych czasów. Za rzadko jednak, by zrobiło to jakąś różnicę.  Film cierpi też na nadmiar postaci, które nie są wystarczająco dobrze wykorzystane. Thandie Newton jest po prostu groteskowa, a Ioan Gruffudd kuriozalny i zupełnie niepotrzebny. Większość osób pałęta się wokół Busha, by wypowiedzieć jedną bądź dwie kwestie i zniknąć na drugim tle. Jedyną trafną decyzją Stone'a było obsadzenie w głównej roli Josha Brolina. Ostatnie dwa lata są dla tego aktora jednym wielkim pasmem sukcesów. Jako Bush wykazał się sporym zmysłem obserwacyjnym, dzięki któremu całkiem dobrze wchodzi w skórę prezydenta USA. Brolin próbuje tu i ówdzie przemycić trochę więcej głębi psychologicznej, jednak jego wysiłki są w większości marnowane.  To smutne, że postać tak kontrowersyjna, o której można byłoby spokojnie nakręcić kilka interesujących fabuł, u Stone'a została przeżuta i wypluta niczym pierwszy lepszy bohater trzeciorzędnej produkcji telewizyjnej. Reżyser naprawdę powinien sobie już darować te biograficzne powiastki i wziąć się do roboty. ""W."" pozostawia po sobie smak goryczy, a w głowie rozbrzmiewa pytanie: ""Co się stało ze Stone'em?"".  Mam nadzieję, że reżyser opamięta się i jeszcze wróci do wielkiego kin. Niestety ""W."" może mu mocno utrudnić drogę na szczyt przy okazji kolejnych produkcji."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Koralina i tajemnicze drzwi (2009),6,"""Koralina i tajemnicze drzwi"" raz jeszcze wprowadzają widzów w przedziwny świat wyobraźni Neila Gaimana. I jak to było w przypadku ""MirrorMask"", tak i tym razem mamy do czynienia z wysmakowanym, wizualnie zapierającym dech w piersiach dziełem, które zachwyci prawdziwych fanów animacji. Jednak mimo wszystkich swoich zalet, wciąż jeszcze musimy poczekać na film, który naprawdę uchwyci ducha jego twórczości, a przede wszystkim jego specyficzne poczucie humoru.  Tytułowa Koralina to nastolatka, która wraz z rodzicami wprowadza się do nowego mieszkania. Jej rodzice zajęci pracą zupełnie ignorują dziewczynkę. Na szczęście mieszkanie zaopatrzone jest w 'tajemnicze drzwi', które prowadzą do alternatywnej wersji świata, gdzie wszystko jest kolorowe, magicznie, a rodzice choć zamiast oczu mają guziki, to zdają się kochać ją ponad wszystko. Koralina zachwycona drugą rodziną zaczyna spędzać z nią coraz więcej czasu. Kiedy pojawia się okazja, by została z nimi na zawsze, w zasadzie trudno jest jej wymyślić jakikolwiek argument przeciw (z wyjątkiem może zastąpienia swoich oczu guzikami). Ale czy coś tak wspaniałego może istnieć naprawdę, czy aby na pewno nie kryje się za tym coś więcej? Wątpliwości poprowadzą dziewczynę do prawdy, która daleko odbiega od jej cudownych fantazji...  Jeśli znacie ""MirrorMask"" czy też ""Gwiezdny pył"", to wiecie mniej więcej, czego się spodziewać. Wszystkie te filmy to wariacje na temat świata baśni i nic w tym dziwnego, w końcu Neil Gaiman i 'mythopoeia' to dwie bratnie dusze. Otwiera on przed nami bramy wyimaginowanego świata, a dzięki trójwymiarowej technologii i reżyserskim umiejętnościom Henry'ego Selicka teraz jeszcze większe grono odbiorców może cieszyć się bogactwem wyobraźni. A jest się czym cieszyć! Od strony wizualnej nie można się bowiem do niczego przyczepić. Efekt 3D jest może ledwie lekko zaznaczony, ale kto by na to zwracał uwagę, kiedy ma się do czynienia z pierwszorzędną animacją. Fani Selicka znają ją doskonale chociażby z ""Miasteczka Halloween"". Nie jest to ten typ animacji, który preferują Disney czy DreamWorks. Selick unika czystych form, preferując eksperymenty, których rezultatem są przedziwne obrazy rodem z marzeń sennych (a czasem i koszmarów). Tworzy to niezwykle sugestywną wizję, estetycznie wysmakowaną, oniryczną i surrealistyczną.  Niestety film ma kilka wad. Proces adaptacji na potrzeby kina nie przebiegł płynnie. W fabułę wdarł się chaos, niektóre wątki poprowadzono niekonsekwentnie, jakby twórcy oczekiwali, że widzami będą czytelnicy zaznajomieni z książką Gaimana, przez co mogą pójść nieco na skróty. Nie do końca udało się też przenieść na ekran specyficzny humor pisarza. Z tym jednak borykają się wszystkie dotychczasowe adaptacje jego prozy. Tu w zasadzie tylko występ dwóch aktorek był czystą esencją Gaimana, reszta jest jedynie echem jego pomysłów. Pomimo tych wad wyszedł Selickowi całkiem dobry film, dla którego trójwymiarowa technologia jest tylko dodatkową atrakcją, a nie jedyną zaletą mającą przyciągać widzów do kin. Jest to bardzo pokrzepiające, bo oznacza, iż kino anglosaskie nie samą technologią żyje."
Delta (2008),4,"W małej wiosce wszyscy znają wszystkich, świat jest uporządkowany i każdy ma swoje miejsce. Kiedy zatem w tej zamkniętej strukturze pojawia się nowy element, prowadzi to do zmian, zaburza naturalny bieg zdarzeń i rodzi agresję. Stąd już blisko do tragedii, jeśli ktoś jest mało uważny.  On – przybył po latach do domu swego ojca. Nikt na niego nie czekał, nikt nie chce go przyjąć, wszyscy chcieliby się go pozbyć. Z jednym wyjątkiem – jego siostrą. Ta nie kryje radości z jego powrotu. Jednak jej uczucie zdaje się wybiegać daleko poza to, co przywykło się nazywać siostrzaną miłością. Dziewczyna ciągle przebywa w towarzystwie brata, pomaga mu budować dom, który jeszcze bardziej antagonizuje społeczność. Pierwszy wybuch wrogości następuje, kiedy bohaterka wyprowadza się od matki – zostaje zgwałcona przez ojczyma.  Choć zdarzenie to odbiło się mocno na jej zdrowiu, dziewczyna z uporem maniaka trzyma się boku brata. Reżyser nigdy do końca nie pokazuje, czy rzeczywiście są kochankami, czy też nie. Po prawdzie nie ma to jednak większego znaczenia. Liczy się bowiem tylko to, co o nich myślą inni mieszkańcy, a ci zdanie mają wyrobione. Czy w społeczności dwójka outsiderów ma jakąś szansę? Owszem, pod warunkiem jednak, że nie ignorują znaków. Kiedy dochodzi do parapetówki, jest już za późno. Reakcja immunologiczna już się rozpoczęła, a rezultat może być tylko jeden.  Węgierska ""Delta"" została dobrze przyjęta na Zachodzie, a najważniejszym wyróżnieniem była nagroda FIPRESCI na festiwalu w Cannes. Z zainteresowaniem zatem czekałem na premierę obrazu w Polsce. Ku memu zdumieniu zamiast dobrego kina otrzymałem bełkotliwą powiastkę udającą kino minimalistyczne, lecz pozbawioną samodyscypliny, bez której tego typu projekty skazane są na porażkę. Gdyby nie inne europejskie produkcje ubiegłego roku, po ""Delcie"" miałbym mocne obawy o stan kina na naszym kontynencie, a tak uważam to tylko za nieudany wybryk.  Kornél Mundruczó próbuje ograniczyć formę, a jednocześnie zmaksymalizować treść. Jednak co chwilę sam rozsadza budowaną przez siebie konstrukcję wrzucając zupełnie niepotrzebne dialogi. Gdyby jeszcze miały one jakąś istotną wartość fabularną! Tu jednak są tylko laniem wody przez reżysera, który najwyraźniej nie przywykł do ciszy. 90% rozmów można było spokojnie sobie darować, a całą treść można było przekazać obrazami. Ten kardynalny błąd odczuwa się tym boleśniej, że miejscami sam Mundruczó wykorzystuje ciekawe, oszczędne ujęcia. Ale są to tylko przebłyski, nie zaś konsekwentna reżyseria. Węgier dobrze by zrobił, gdyby przyjrzał się bliżej twórczości Argentyńczyka Lisandro Alonso. Widzom spragnionym minimalistycznego kina również sugeruję wybranie ""Liverpoolu"" niż ""Delty"".  "
Angielska robota (2008),7,"Jak było naprawdę? We wrześniu 1971 roku w londyńskim banku przy Baker Street doszło do kradzieży. Z kilkuset skrytek depozytowych zrabowano miliony funtów i biżuterię wartą drugie tyle. Choć napad trafił na czołówki brytyjskich gazet, policja nigdy nie znalazła winnych, a sprawa w końcu przycichła. Zastanawiające, że żaden z klientów banku nie zgłosił organom ścigania, co stracił w wyniku kradzieży. Twórcy ""Angielskiej roboty"", wsparci wiedzą uzyskaną od ukrywających się rabusiów, konstruują na ekranie pierwszorzędny thriller polany pikantnym sosem polityczno-obyczajowym.  W filmie Donaldsona Wielka Brytania odkrywa uroki rewolucji obyczajowej. Księżniczka Małgorzata spędza upojne wakacje w towarzystwie dwóch Murzynów, a wysoko postawiony polityk o skłonnościach sado-maso korzysta z usług wykwalifikowanej prostytutki z pejczem. Zdjęcia obydwojga wraz innymi kompromitującymi materiałami zostają zamknięte w skrytkach wspomnianego banku, dzięki czemu ich właściciele, Michael X (De Jersey) i Lew Vogel (Suchet), mogą spokojnie oddawać się bandyckiemu procederowi - jeśli ktoś spróbuje wsadzić ich do więzienia, wybuchnie ogólnonarodowy skandal. Pracownik MI5 zleca swojej zamieszanej w przemyt narkotyków kochance Martine (Burrows), aby zainicjowała napad na instytucję przy Baker Street. Ta werbuje dawnego przyjaciela Terry'ego (Statham), ten zaś skrzykuje znajomych.  Akcja, która poprzedza samą kradzież, jest znana i zgrana. Choć wszyscy członkowie ekipy posiadają różne przydatne umiejętności, wciąż są tylko nieudacznikami, którzy nagle otrzymali szansę na odmianę swojego spapranego losu. Jednak rozprucie sejfu okazuje się jednoznaczne z otwarciem mitycznej Puszki Pandory - na bohaterów zaczyna polować nie tylko policja, ale i gangsterzy oraz tajne służby. Donaldson nasyca zużyte klocki fabularne ekstraktem gorzkiej ironii, a potem wrzuca je w interesujące środowisko londyńskiego półświatka. Nie zapomina jednak o budowaniu napięcia i dociśnięciu, kiedy trzeba, gazu do dechy. Dramatyczna rozgrywka między równorzędnymi graczami prowadzi wreszcie do finału, który... zawodzi. Zamiast zaserwować widzowi jakiś fabularny supeł dla podbicia stawki, twórcy bezproblemowo rozwiązują sznurowadło. Nic dziwnego, że w jednej z ostatnich scen Terry ze smutkiem spogląda na odchodzącą Martine - nadszedł czas, by na dobre się ustatkować.  Na płycie DVD oprócz dania głównego znajdziecie również wywiady z twórcami, 'making of' z planu oraz zwiastuny. Dźwięk w formacie Dolby Digital 5.1, a obraz -  16:9. Film możecie obejrzeć zarówno z lektorem jak i napisami."
Kochaj i tańcz (2009),6,"Film Bruce'a Parramore'a ma tyle dziur i wybojów fabularnych, że nawet najzdolniejszy tancerz połamałby obie nogi, próbując postawić na nich choćby jeden formalnie poprawny krok. Jako autor scenariusza figuruje oficjalnie aktor Maciej Kowalewski, ale w jego tekst ingerowało też sześć innych osób. Ile z oryginalnego materiału przedostało się na ekran, a ile opuściło plan zdjęciowy tylnymi drzwiami? Podobne bzdety mogą interesować chyba tylko takiego smutnego okularnika jak ja, który parkietu unika na trzeźwo niczym diabeł wody święconej. Dzisiaj będę wyjątkowo mniej upierdliwy, bo ""Kochaj i tańcz"" to fajowski film, jeśli na czas seansu zostawicie włączone jedynie oczy i uszy. Reszta narządów może iść do innej sali kina na ""Popiełuszkę"" albo ""Wyspę dinozaura"".  Pod względem formalnym dziełko Parramore'a to petarda najwyższej klasy. Kamera Bartka Prokopowicza zachowuje się, jakby właśnie zażyła LSD – obraz wiruje i kręci się, aby w końcu ekstatycznie rozmazać przed oczami widza. Operatorowi wtóruje montażysta, który wcześniej musiał obejrzeć wystarczająco dużo amerykańskich teledysków. Niektóre ujęcia trwają krócej niż sekundę, ale wizualny chaos znajduje się cały czas pod kontrolą. ""Kochaj i tańcz"" można bez żenady postawić w jednym rzędzie ze ""Step Up"". O ""Dirty Dancing"" nawet nie ma co wspominać – przy polskiej produkcji to ramotka dla zgredów roniących sentymentalne łzy podczas słuchania ""Time of my life"". Historia miłosna, służąca tu zaledwie jako przerywnik między kolejnymi numerami tanecznymi, to sztampa, ale zanim Damięcki i Miko na dobre pogrążą się w posyłaniu sobie cielęcych spojrzeń, daje się oglądać bez obrzydzenia. Brak pomysłu na pociągnięcie fabuły w ciekawsze rejony owocuje ostatecznie transformacją filmu w przydługi i męczący wideoklip. Nawet wtedy zdarzają się jednak niezłe momenty, jak chociażby scena tanga.  Twórcy zadbali, aby ich produkt był przyswajalny dla widza w każdym wieku. Nikt tu nie przeklina, o seksie nie ma mowy, a jedyny pocałunek w usta pojawia się dopiero pod koniec filmu. Gdyby jakaś starsza pani uznała jednak bohaterów za niemoralnych (przecież tak grzesznie ocierają się o siebie w trakcie tańca), to w finale otrzymujemy jasną wskazówkę, że Najwyższy w niebiesiech również sprzyja młodym – na kościelny krzyż pada bowiem snop słonecznego światła. Niby to błyszcząca tandeta w elektronicznych rytmach, ale ogląda się ją, przytupując wesoło nóżką. Mogę być trzeci do pary?"
Rusałka (2007),6,"Przygotujcie się na baśń w starym, słowiańskim stylu. Zamiast nieznośnego i mdłego moralizatorstwa Disneya otrzymujemy pełnokrwistą opowieść, w której fantazja staje się jedynie narzędziem do opowiedzenia prawdy o naszym świecie. I jak to zwykle bywa, prawda ta zawiera wiele elementów zabawnych, ale też i kilka kropli goryczy.  Tytułowa rusałka to Alisa, która wychowywała się na prowincji, gdzie pustkę codziennego bytu zapełnić można było tylko własną wyobraźnią. A że Alisa była w nią wyposażona ponad miarę, toteż jej wyimaginowany świat był niezwykle kolorowy. Główną rolę odgrywał w nim ojciec, którego nigdy nie poznała. Był to przypadkowy marynarz – jeden z wielu, jacy przewinęli się przez chatkę jej matki. Jednak w jej wyobraźni on wciąż jest gdzieś na morzu i pewnego dnia powróci.  Po pewnym nieszczęśliwym wypadku, który nie był tak do końca wypadkiem, Alisa wraz z matką przenosi się do metropolii. To zupełnie inny świat, gdzie marzenia stają się rzeczywistością, i to dosłownie – zobaczyć je można na billboardach reklamowych rozwieszonych na blokach, wiatach przystankowych, samochodach. Alisa w swej naiwności nie przestaje się zachwycać wielkim miastem. Żyje swoim prostym życiem, ima się prostych zajęć, a jednak znajduje niemal wszystko. Nie zdaje sobie jednak sprawy z drapieżności urbanistycznego molocha. Miasto - ten konsumpcyjny Babilon - pożre każdego.  Anna Melikjan skonstruowała ""Rusałkę"" na podobieństwo typowej komedyjki o prowincjuszce w wielkim mieście. Kolejne obrazy i sekwencje budują przyjemny nastrój. Jednak to tylko maska. Tak jak powierzchowność miasta tworzy iluzję piękna i możliwości, tak i pełne humoru perypetie Alisy kryją mroczną pointę. Jak w prawdziwej baśni, nie obejdzie się bez brutalności, która zdemaskuje bezduszność i anonimowość miasta, w którym wszystko jest na sprzedaż, gdzie każde marzenie ma swoją markę, gdzie człowiek jest nikim i wystarczy chwila nieuwagi, by został zniszczony.  ""Rusałka"" zmienia się pod koniec tak całkowicie, że wielu widzów może być w szoku. Przez znaczną część film zdaje się produkcją komercyjną, lecz w ostatnich minutach wyraźnie wypada z tych torów. To może wielu oglądających mocno zdziwić. Film jest jednak bardzo interesujący od strony wizualnej. Piękne zdjęcia wzbogacone o sekwencje animowane plus pełna energii Marija Szalajewa w roli głównej sprawiają, że całość robi całkiem niezłe wrażenie."
Dwa dni w Paryżu (2007),9,"Julie Delpy potrzebowała pięciu lat, by pomysł na stworzenie jej własnego filmu o parze zagubionej w Paryżu doczekał się realizacji. W międzyczasie, wspólnie z Richardem Linklaterem, popełniła scenariusz do ""Przed zachodem słońca"", którym z pewnością naprostowała życie emocjonalne niejednej zwichrowanej pary, a tym samym pozyskała rzeszę zaślepionych wyznawców jej wszechstronnego talentu. Francuzka zajmuje się bowiem wszystkim, co z filmem związane: pisze scenariusze, reżyseruje, montuje, komponuje muzykę i gra, gdyby jeszcze tylko mogła wcielić się w męskie role, nie potrzebowałaby niczyjego angażu. Nie da się ukryć, że Delpy do tego wszystkiego ma wyjątkowe wyczucie języka. Dlatego też ""Dwa dni w Paryżu"" także opierają się na dialogach, monologach, kłótniach, wyznaniach, pogawędkach, czyli na tym, co kobiety podobno lubią najbardziej.  W ciągu 48 godzin w Paryżu można zwiedzić Katakumby, grób Jima Morrisona, pójść na wernisaż, załapać się na uliczny festiwal muzyki, można też przewartościować całe swoje życie, które chwilę wcześniej stanęło do góry nogami. Marion i Jack, francusko-amerykańska para, chcieli w Paryżu odnaleźć to, co wraz z biegunką stracili w Wenecji – odrobinę świeżości w związku. Już po kilku godzinach okazuje się, że dla neurotycznego nowojorczyka i wyzwolonej paryżanki Francja nie szykuje bajkowych wakacji. Tak naprawdę nie są w mieście zakochanych. Jack uważa, że znaleźli się w piekle. Rzeczywiście, nawarstwienie nieoczekiwanych sytuacji, drobnych kłamstewek i nieporozumień mogą być dowodem na istnienie nieprzychylnych sił, które dążą do zniszczenia ich dwuletniego związku. Charyzma Delpy wpompowana w całość filmu ratuje jednak przed łzawymi, pompatycznymi scenami, rozbraja za to humorem i autentycznością.  Ilość wątków, szczegółów, wypowiedzianych słów jest ogromna. Najlepszym rozwiązaniem więc jest posiadanie DVD, które da możliwość sięgania do ulubionych scen niezliczoną ilość razy. Ponadto dodatki mogą zachwycić nie mniej niż film, głównie ze względu na wywiad z Delpy. Przez trzydzieści minut opowiada o swoich doświadczeniach zawodowych, inspiracjach związanych z filmem, o jego realizacji, odpowiada także na kilka prywatnych pytań. Nie sposób przy tym nie dać się oczarować jej autentycznym wdziękiem, którym tak hojnie obdarowuje widza, wcielając się w postać Marion. Ciekawość zaspokoją też sceny usunięte, których reżyserka musiała się pozbyć „dla dobra filmu”. Jeszcze tylko kilka zwiastunów i film można obejrzeć od nowa, z polskimi napisami lub lektorem. Dźwięk zapisano w formacie DD 5.1, obraz 1:85:1."
Chłopaki też płaczą (2008),8,"Nie oszukujmy się: każdemu z nas przyszło albo przyjdzie zmierzyć się z sytuacją, gdy ""ta jedyna"" odejdzie. Leki przeciwbólowe na ową przypadłość są zazwyczaj takie same: alkohol, przypadkowy seks oraz nieudolne próby wykasowania z pamięci chwil z nią. Jak podnieść się z tego żałosnego grajdołka, uczą nas twórcy komedii ""Chłopaki też płaczą"". Sądząc po przedstawionych w filmie zdarzeniach, panowie też mają za sobą leczenie złamanego serducha.  Główny bohater, Peter (Segel), zajmuje się komponowaniem muzyki do kryminalnego serialu. Właściwie nie jest to muzyka, lecz odpowiednio mroczne dźwiękowe ""plamy"" rzucane na obrazy detektywów rozwiązujących makabryczne zagadki. Życie Petera to również jedna wielka egzystencjalna makabra – całe dnie spędza w nieświeżym dresie, objadając się płatkami śniadaniowymi. Jedyną osobą, która potrafi wyrwać muzyka z tej niedostępnej, zakrzaczonej popkulturowymi rojeniami dżungli, jest Sarah Marshall (Bell) – telewizyjna blond gwiazdka. Jednak nawet ona straciła już cierpliwość do rozmemłanego narzeczonego. Właśnie wpadła, by powiedzieć mu, że odchodzi. Na nic zdadzą się płacz, błagania i wymachiwanie nagim penisem – Peter zostaje sam. Kolejne nieudane próby ""zabicia tej miłości"" sprawiają, że bohater za radą przyrodniego brata wybiera się na Hawaje. W hotelu spotyka jednak Sarę i jej nowego chłopaka, seksualnie niewyżytego gwiazdora rocka (Brand)...  Znacie to: odwrócić się i odejść z godnością czy pogrążyć się w użalaniu nad sobą? Bohaterowie starych filmów wybraliby to pierwsze. Na szczęście żyjemy w XXI wieku i mężczyzna może już bez wstydu zachowywać się żałośnie. Innym reżyserom sytuacja wyjściowa wystarczyłaby do spreparowania wulgarno-sentymentalnej farsy dla nastolatków. W ""Chłopaki też płaczą"" zdarzają się naprawdę ostre dowcipy, ale służą one zazwyczaj zakorzenieniu bohaterów w emocjonalnej glebie ich pokolenia. W dodatku film potrafi ładnie zerwać ze stereotypami, które sam jeszcze przed chwilą generował. Taki Aldous Snow (wspomniany wcześniej ekscentryczny rockman)  z początku wydaje się groteskową figurą, ale z czasem nabiera ""ludzkich"" cech. To samo dzieje się też z resztą postaci, dzięki czemu na końcu obraz Nicholasa Stollera można potraktować jako inteligentny film obyczajowy o zagubionych i niedojrzałych emocjonalnie dwudziestoparolatkach. Ponieważ za produkcję odpowiada nie kto inny jak Judd Apatow, znajdziemy tu charakterystyczny element twórczości nowego króla amerykańskiej komedii: frywolność i sprośność są jedynie zasłoną dymną dla porządnego konserwatywnego przesłania. Nie wiem jak wy, ale ja chciałbym mieć takich kumpli.  Zamieszczone na DVD materiały dodatkowe to całkiem pokaźny zestaw rozweselaczy. Obok wyciętych i rozszerzonych scen znalazły się tu również niewykorzystane fragmenty filmu, w których aktorzy idą na żywioł, wymyślając przed kamerą zabawne tekściki. Do tego teledyski, zwiastuny oraz relacja z próby z odtwórcami  głównych ról. Dodatki zostały przetłumaczone na język polski. Sam film możemy obejrzeć z lektorem bądź napisami. Dźwięk w formacie Dolby Digital 5.1, obraz – 16:9."
Watchmen. Strażnicy (2009),7,"""Strażnicy"" Snydera powstali we właściwym czasie. Gdyby komiks Alana Moore'a został zekranizowany w dobie prosperity lat 90., twórcy nie osiągnęliby na ekranie takiego rozmachu, ale również wymowa filmu trafiałaby w próżnię. Moore tworzył swoje arcydzieło, pozostając pod wpływem epoki, w której żył – w jego ojczyźnie, Wielkiej Brytanii, premier Margaret Thatcher coraz częściej łamała zasady demokracji, zaś reszta świata zastanawiała się, kiedy Związek Radziecki odpali pociski nuklearne i sprowadzi zagładę na ludzkość. Dziś, w dobie kryzysu gospodarczego i ciągłego zagrożenia terroryzmem, wizja Moore'a   wydaje się nadzwyczaj aktualna. I pomyśleć, że mówimy o filmie opartym na komiksie. I to komiksie o superbohaterach...  Jednak ""Strażnicy"" są jak bomba rozsadzająca cały gatunek. Bohaterowie powieści obrazkowej Moore'a   to zamaskowani herosi, którzy na mocy specjalnej ustawy dostali zakaz ganiania przestępców po nocach. Kim są w 1985 roku, gdy Richard Nixon został wybrany na trzecią kadencję, a wskazówki Zegara Zagłady, wskazującego możliwość wybuchu wojny nuklearnej, stanęły na godzinie za pięć dwunasta? Nocny Puchacz zamienił się w miękkiego okularnika z nadwagą, Ozymandiasz ujawnił swoją tożsamość i założył konsorcjum warte miliardy dolarów, zaś Komediant zaczął pracować dla rządu. Jeden Rorschach, jak przystało na porządnego faszystę, wciąż snuje się gnijącymi od zbrodni ulicami Nowego Jorku, aby polować na brudy miasta. No tak, jest jeszcze doktor Manhattan – jedyny ze Strażników, który posiada prawdziwe superumiejętności. Kiedyś był zdolnym naukowcem, ale w wyniku nieszczęśliwego wypadku w laboratorium zamienił się we wszechmocną błękitną istotę. Jego postrzeganie świata wybiega daleko poza naszą rzeczywistość, w związku z czym Manhattan cierpi najprawdopodobniej na schizofrenię. ""Superman istnieje, a w dodatku jest Amerykaninem"" - ogłasza w telewizji jeden z zaproszonych gości. Tylko czy Supermana interesuje w ogóle rzeczywistość dookoła? Czymże jest jedna mała niebieska planeta w porównaniu ze wszystkimi galaktykami i równoległymi światami?  Podstawową cechą herosów w popkulturze jest przynależność do jasnej strony mocy. Jednak bohaterowie Moore'a   (podobnie jak ich niegdysiejsi wrogowie) stracili moralną tożsamość, stając się bandą nieprzystających dziwaków. Poza tym, czy kiedy bronili ludzkości, wynikało to z ich wewnętrznych przekonań, a może z czegoś zupełnie innego? Jeden z byłych czarnych charakterów, Kapitan Rzeź, z premedytacją popełniał przestępstwa, aby móc zetrzeć się z którymś ze Strażników i zaspokoić swoje masochistyczne popędy. Moore wyrwał superbohaterów z ich środowiska naturalnego, a potem wrzucił do kwasu solnego, który roztopił śmieszne kostiumy – herosi stali się zwykłymi ludźmi.  Jeśli ktoś obawiał się, że Zack Snyder zmasakruje mądrości ""Strażników"", może odetchnąć z ulgą i już zarezerwować bilet na najbliższy seans. Reżyser niemal niewolniczo trzyma się oryginału – poza wycięciem wątku komiksu w komiksie (animacja na jego podstawie pojawi się niedługo na DVD) oraz jedną fabularną modyfikacją w finale. Z pomysłów Snydera najlepiej wypada wrzucenie do ścieżki dźwiękowej klasycznych przebojów ironicznie komentujących wydarzenia na ekranie.  Co z resztą? Formalna strona widowiska olśniewa, ale tylko do pewnego momentu – później te wszystkie bajeranckie spowolnienia zaczynają irytować. Spójrzcie tylko, jak malowniczo wygląda ciało wylatujące przez okno! A ten Nocny Puchacz wyskakujący majestatycznie z pojazdu! Filmowi przydałyby się też cięcia fabularne – przez dwie i pół godziny trudno jest utrzymać napięcie cały czas na najwyższym poziomie. Mimo wielu podobieństw, kino i komiks dysponują różnymi środkami rażenia – to, co wypada ekscytująco na kartce papieru, nie zawsze musi sprawdzić się na ekranie. Zastrzeżenie to nie dotyczy jednak języka ""Strażników"", który bardzo często transformuje w przesyconą egzystencjalizmem poezję. Snyder miał na podorędziu dobrych aktorów, więc dom stojący na psychologicznym fundamencie nigdy nie chwieje się w posadach.  Czy niezapoznani z komiksem Moore'a widzowie polubią tę pesymistyczną opowieść, zakończoną w dodatku bardzo problematycznym happy endem? Bo w to, że maniacy talentu Brytyjczyka kupią od razu ekranizację ""Strażników"", wierzę bez zastrzeżeń. Przy napakowanym znaczeniami i problemami filmie Snydera ""Mroczny rycerz"" to zaledwie łaskotki dla przewrażliwionych 13-latków. "
Przeminęło z wiatrem (1939),6,"Roger Ebert, na którego zawsze warto się powoływać, gdyż jest kopalnią krytyczno-filmowych one-linerów, nazwał Scarlett O'Harę duchową siostrą Rózi Nitownicy (wybaczcie puryzm, skoro ""Rosie the Riveter"" brzmi równie idiotycznie, to już wolę ""po polskiemu""). Rózia harowała w zakładach zbrojeniowych, żeby dzielni chłopcy na froncie mogli popalać Marlboro na stosach martwych nazistów. Harowała na plakatach, w filmach i komiksach. Scarlett jest młodsza. Haruje mniej, ale nadrabia miną. Jest rozkapryszona, miota się jak mucha w pajęczynie pragnień, próbuje sięgać po swoje, wyprzedzić epokę, podczas gdy ta ją hamuje. W jej rolę Vivien Leigh wniosła swoje mroczne sekrety. Oddała twarz, ciało i neurozę. Gdy zaczyna się jej sztandarowy spektakl ""pragnienie dominacji kontra pragnienie bycia zdominowaną"", film wspina się na szczyty. Poniżej trwa nieszczęsna wojna secesyjna, ""Stare Południe"" tonie w piaskach historii, płonie Atlanta, a czarnoskóra Hattie ""Mammy"" McDaniel dostaje Oscara za najlepszą rolę drugoplanową.  O ile dylematy Scarlett pozostają dziś aktualne jak zawsze, o tyle gładkowąsy Rhett Butler śmieszy jak nigdy. Kultura popularna tylko pozornie obeszła się z nim łaskawie. Być może dlatego, że w przeciwieństwie do Scarlett, był postacią jaskrawą, skrajnie szowinistyczną, nie rzucał cienia subtelniejszych emocji. Dziś jest symbolem zapomnianego modelu męskości. Został obnażony, wyśmiany, sparodiowany, wdeptany w błoto machoizmu i przede wszystkim – zastąpiony. Przez cynicznych detektywów, buntowników bez powodu, kontestatorów i bitników, przez sentymentalnych twardzieli, autoironicznych błaznów i metroseksualistów. Pomijając gościnny występ w skórze Hana Solo, wiodło mu się coraz gorzej.  Napięcie między bohaterami stanowi o esencji całego gatunku, to ono wyznaczyło też jego  historyczny rozwój. Zapakowane jest w formę, do której dziś – i tu znów Ebert – nie ma powrotu. W czterogodzinnej epopei sprzed epoki telewizyjnej, patos uderza na poziomie historii, ale  również środków narracyjnych. Kadry i sceny, które trzeba zapamiętać: Rhett zbliżający usta do Scarlett; cmentarzysko konfederatów; pożar. Kuferek cytatów z nieśmiertelnym ""Frankly my dear, I don't give a damn"" na czele (jakiś czas temu ""Przekrój"" próbował pokrętnie udowodnić, że ta fraza w żadnym wypadku nie znaczy tego, co znaczy). Póki te sceny będą miały swój estetyczny ekwiwalent we współczesności, a słowna ""odprawa"" Butlera zastosowanie, film Fleminga z wiatrem nie przeminie. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Oszukana (2008),7,"Clint Eastwood skończy w maju 79 lat, w związku z czym nie ma już czasu, by kręcić filmy o błahych sprawach. W ""Oszukanej"" znajdziemy skorumpowaną policję, brutalne morderstwa dzieci oraz lekarzy maltretujących zdrowych obywateli w szpitalach psychiatrycznych. Na wszystkie te okropieństwa patrzymy zaś oczami zdesperowanej matki podejmującej nierówną walkę o odnalezienie swojego dziecka. Fabułę oparto na autentycznych wydarzeniach, które miały miejsce w Los Angeles w latach 20. XX wieku.  Wbrew nazwie, Miasto Aniołów zalane jest grzechem. Choć trawniki są równo przystrzyżone, a makijaż Angeliny Jolie perfekcyjny, świat stacza się po równi pochyłej. Największa aktualnie gwiazda Hollywoodu wciela się tu w postać Christine Collins – kierowniczki centrali telefonicznej, która  samotnie wychowuje kilkuletniego syna, Walta. Pewnego dnia kobieta zmuszona jest wziąć nadgodziny, więc zostawia rezolutnego chłopca samego w domu. Gdy po kilku godzinach wraca, odkrywa, że Walt zniknął. Christine zgłasza policji zaginięcie, ale funkcjonariusze zwlekają z przyjęciem zgłoszenia. Po jakimś czasie bohaterka otrzymuje wiadomość, iż jej dziecko odnalazło się i wkrótce ma zostać dostarczone z powrotem. Na dworcu kolejowym Christine czeka jednak niemiła niespodzianka – przywieziony chłopiec, mimo zapewnień ze strony policjantów, nie jest jej pociechą.  Eastwood zamienia początkowy dramat niepewności w film o obywatelskiej krucjacie podszytej jednak osobistą tragedią. W rzeczywistości, gdzie władają niepodzielnie mężczyźni, niepodporządkowana kobieta jest jak kamień, który zbił okno – staje się przyczyną hałasu i chaosu. Dlatego miejsce dla takich jak Christine znajduje się w zakładzie psychiatrycznym. Pod troskliwą opieką lekarzy słaba płeć staje się jeszcze słabsza, a na końcu bezwolna.  Wydaje się, że można było ""docisnąć"" ten wątek, ale Eastwood poszedł tym razem w rejony epickiej historii, a ta (z racji swojego charakteru) zmuszona jest generalizować trudne sytuacje, zamiast nad nimi medytować. Mocne momenty tracą emocjonalny ładunek, który rozwadnia się dodatkowo w wydłużonym niemiłosiernie zakończeniu. Gdy opowieść zaczyna zmierzać ku finałowi, reżyser stawia kropkę, a potem jeszcze jedną i jeszcze. Ten fabularny wielokropek gubi się wreszcie w gąszczu zniecierpliwienia widza.  Jeśli ""Oszukana"" w ostatecznym rozrachunku pozostaje dobrym i angażującym kinem, to dzieje się tak tylko dzięki reżyserskiej dyscyplinie Eastwooda i słusznie wyróżnionej nominacją do Oscara kreacji Jolie. Ten pierwszy nigdy nie sięga po tanie, melodramatyczne chwyty, trwając przy ascetycznym stylu wspartym zaledwie blaskiem minionej epoki. Ta druga, prowadzona przez starego mistrza kina, tworzy przejmującą postać tragicznej heroiny. Razem pozwalają poczuć widowni, że nie została oszukana, kupując bilet w kasie kina. "
Popiełuszko. Wolność jest w nas (2009),3,"Przygotowania do realizacji tego filmu trwały ponoć kilka lat. To, co widzimy na ekranie, wygląda jednak jak efekt  pracy bogobojnych artystów pracujących pod groźbą ekskomuniki. Gdy w grę wchodzi kino na chwałę Pana, nie trzeba wdawać się w subtelności. Wystarczy szczera wiara i natchniony zapał. W efekcie ""Popiełuszko"" przypomina jasełka wystawiane przez katechetkę – po scenariuszu przechadzają się tabuny postaci z kiepską charakteryzacją (cóż to za koszmarna broda Radosława Pazury?!) i drętwymi kwestiami do wygłoszenia.  W zasadzie to nie jestem nawet pewien, czy obraz Rafała Wieczyńskiego posiada jakikolwiek scenariusz. Przed oczami widza przelatuje mnóstwo scenek, które rzadko kiedy mają ze sobą coś wspólnego. Najpierw obrazek z dzieciństwa księdza, potem skok w czasy, gdy odbywał służbę wojskową, aż wreszcie dochodzimy do kapłańskiego posłannictwa oraz walki słowem i czynem z komuną. Kiedy w filmie nic już się nie klei, reżyser wrzuca archiwalne urywki, w których widzimy prawdziwego Popiełuszkę. Ten filmowy (Woronowicz) to cichuteńki baranek niepotrafiący nawet zaśpiewać odpowiednio głośno pieśni w trakcie nabożeństwa. Początkowo wydaje się, że postać będzie ewoluować wraz z przyspieszeniem historycznej maszyny – zacznie nabierać charyzmy i siły. Tak się jednak nie dzieje, więc widz za cholerę nie wie, czym Popiełuszko przyciąga do siebie tyle osób. W jednej z bardziej spektakularnych scen obserwujemy, jak z powodu deszczu otwierają się tysiące parasoli należących do ludzi, którzy przyszli na mszę. Ładny obrazek, ale nie wierzy mu się ani przez chwilę.  Resztki energii wysysa z filmu fuszerka realizatorów – tempo jest bowiem ślamazarne, a napięcie znikome. Aby podkręcić akcję, na ulice zostają wysłane czołgi i zomowcy z gumowymi pałami. Aż boję się pomyśleć, jakich gadżetów używają w sypialni członkowie ekipy filmowej, skoro tyle uwagi poświęcają narodowemu cierpieniu we wszystkich możliwych wydaniach. Martyrologia z rzadka tylko przerywana jest dowcipnymi fragmentami służącymi jako preparat odbrązawiający Popiełuszkę. Ksiądz ma swoje drobne słabości – nie może rzucić palenia papierosów, a kiedy indziej marzy mu się portret olejny. Całkiem nieźle dogaduje się za to z prostymi robotnikami  i młodzieżą. Nie potępia pewnej dziewczyny, gdy ta wyjawia mu, że mogłaby wyjechać na Zachód. Ba, daje jej swoje błogosławieństwo!  Najciekawiej wypadają jednak sceny zbliżające nas do tragicznego finału. Bohater coraz bardziej zaczyna sobie uświadamiać, że będzie musiał się poświęcić, aby doszło do narodzin mitu. Analogie z życiorysem Jezusa brzmią naciąganie, ale twórcom jak ulał pasują do wpisania Popiełuszki w poczet Chrystusów narodu polskiego. Tytuł filmu Marka Koterskiego głosi, że wszyscy nimi jesteśmy. Kaźń może na nas czekać również w miękkim fotelu kinowym, więc uważajcie, zanim zrezygnujecie z kartkówki na rzecz ""Popiełuszki"". "
Masz na imię Justine (2005),3,"Franco De Pena w filmie ""Masz na imię Justine"" podjął się niełatwej do zobrazowania historii. Jak pokazać ekstremalne cierpienie, nie epatując przy tym przemocą? Musiał się więc bardzo starać, by forma nie przerosła treści. Zaczął od pokazania skromnego życia młodej dziewczyny wychowującej się z babcią, która dopiero wkracza w dorosłość, pełna nadziei, że wszystko jest możliwe. Szara rzeczywistość przytłacza ją jednak pod każdym względem. Kiedy w jej życiu pojawia się Artur, kolega, którego zna już od dawna, wygląda na tę szczęściarę, która właśnie oszukała los. Wyjazd z ukochanym do Niemiec wbrew jej nadziejom nie był początkiem nowego kolorowego życia, a raczej końcem początku jej młodzieńczych marzeń. Wszystko, co do tej pory było w zasięgu jej ręki, stało się odległe i nierealne.  Mariola nie ma nawet czasu, by uporać się z myślą, że jej ukochany chłopak sprzedał ją mafii. W niedługim czasie spotka ją tyle okropieństw, że w takim chaosie uczuciowym trudno rozpoznać, co właściwie w tej historii było najgorsze. Proces prania mózgu i nadawania dziewczynie nowej tożsamości jest mocny, a jednak nie razi i mimo że zajmuje znaczną część fabuły, nie nudzi, przygniata sugestywnością, stanowi również ważny motyw dalszych decyzji bohaterki.  Film jest produkcją trójjęzyczną, ale zadziwia nas, że nawet osoby zupełnie nieznające języków obcych nie będą musiały sięgać po napisy, bowiem to, co de Pena pokazuje, jest czytelne na gruncie międzynarodowym. Słowa nie odgrywają większej roli. Uczucia, głównie nieprzyjemne, nieuchronnie pojawiają się wraz z obrazami.  Mimo starań twórców czegoś jednak zabrakło. Nie tylko postać Justine nie sprawdziła się. Anna Cieślak w roli głównej uniemożliwia identyfikowanie się z cierpieniem bohaterki. Nie wzbudza ani sympatii, ani litości, ani zrozumienia dla jej postępowania. Jej debiut jest najwyraźniej najsłabszym ogniwem filmu de Peny. Ale nie tylko to wywołuje uczucie niedosytu. Skupienie się na przesłaniu odbiło się na treści. Film może się spodobać głównie zatwardziałym masochistom emocjonalnym, bo historia sama w sobie nie porywa.  Wydanie DVD zawiera ponad dwudziestominutowy dokument z realizacji filmu, zdradzający kulisy powstawania obrazu wraz z komentarzami twórców i aktorów. Można także sięgnąć do galerii zdjęć i obejrzeć zwiastun. Oryginalna ścieżka dźwiękowa została zapisana w formacie Dolby Digital 5.1, a obraz 16:9. Do wyboru polskie, angielskie, hiszpańskie lub francuskie napisy."
Slumdog. Milioner z ulicy (2008),9,"""Slumdog. Milioner z ulicy"" przybywa w chwale jednego z najważniejszych filmów ubiegłego roku. Co równie istotne, jest to obraz powstały za niewielkie pieniądze, którego dystrybucją na początku nikt nie był tak naprawdę zainteresowany. Teraz jest zaś fenomenem, a cały świat zdaje się być w nim zakochany. Hollywood lubi takie historie i nie zdziwiłby mnie fakt, gdyby kiedyś powstał o tym film.  Sama historia jest dość prosta i naiwna. Młody uczestnik hinduskiej wersji ""Milionerów"" jest o krok od głównej wygranej. Jednak tuż przed ostatnim pytaniem pada sygnał końca programu. Chłopak zamiast przygotowywać się do następnego odcinka, zostaje aresztowany i brutalnie przesłuchiwany przez policję. Istnieje podejrzenie, że oszukiwał. Jak bowiem dzieciak ze slumsów może znać odpowiedzi na wszystkie pytania? Otóż może, jeśli każde pytanie to rozdział z jego życia. Tak oto poznajemy przeszłość bohatera, chwile radości i wielkiego smutku, ale przede wszystkim historię jego miłości.  Pod względem fabuły ""Slumdog. Milioner z ulicy"" ginie w tłumie przeciętności. Jednak - jak powie wam każdy dobry gawędziarz - sukces historii nie zależy od tego o czym się opowiada, lecz jak się to czyni. I to jest mocna strona obrazu Danny'ego Boyle'a. Reżyser wraz z operatorem Anthonym Dodem Mantle'em i montażystą Chrisem Dickensem stworzyli żywą, dynamiczną, eklektyczną, a przez to całkowicie wyjątkową opowieść filmową. Fantastycznie sfilmowane slumsy Bombaju, ciekawe rozwiązania techniczne, jeśli chodzi o łączenie obrazu cyfrowego z tradycyjnym filmem, innowacyjny montaż i absolutnie bezbłędna ścieżka dźwiękowa sprawiają, że ""Slumdog. Milioner z ulicy"" żyje własnym życiem. Jest w nim energia, dynamika, radość i smutek. Odwołując się do stylistyki Bollywood, nie jest parodią ani dziwaczną hybrydą, lecz obrazem jak najbardziej unikalnym.  Sukces ""Slumdog. Milioner z ulicy"" jest ważnym znakiem czasu. Być może w innych realiach film przeszedłby bez większego echa, jak to miało miejsce chociażby z ""Milionerami"" - poprzednią familijną historyjką Boyle'a. Jednak w czasach kryzysu finansowego, kiedy pewny świat staje się coraz bardziej chaotyczny i wrogi, ""Slumdog"" jest niczym gorejący snop nadziei ogrzewającej skute trwogą dusze. To typowy 'crowd pleaser' zrealizowany ku pokrzepieniu serca. I rzeczywiście krzepi! Historia bohatera, który dzięki swej niezłomności, pozytywnemu nastawieniu i wierze przetrwał trudny okres, wyszedł na prostą i zwyciężył to opowieść, w którą wierzyć chcą miliony, bo skoro jemu się udało to i widzom też może.  Boyle trafił w dziesiątkę i dał widowni to, czego potrzebowała. Jeśli zatem potrzebujecie naładować baterie pozytywną energią, nie zwlekajcie i wybierajcie się na ""Slumdoga"".  "
Lektor (2008),8,"Przekombinowany w posługiwaniu się planami czasowymi ""Lektor"" Daldry'ego rozpoczyna się sceną, w której prawnik Michael (Fiennes) spogląda przez okno na przejeżdżający tramwaj. Bohater wsiada do przedziału własnej świadomości i wraca myślami kilkadziesiąt lat wstecz, gdy jako licealista (Kross) zasłabł w bramie pewnej kamienicy. Pomogła mu wówczas bileterka Hannah (Winslet). Po kilku miesiącach ciężkiej choroby chłopiec wraca, aby podziękować przypadkowej wybawicielce. Znajomość przeradza się szybko w namiętny romans – od teraz Michael będzie przychodził codziennie po szkole do Hanny na seks i czytanie klasyki literatury. Wakacyjna zażyłość kończy się jednak z chwilą, gdy kobieta znika niespodziewanie z mieszkania i życia chłopca.  Pierwsza część ""Lektora"" jest wypełniona odważnymi scenami erotycznymi, ale oprócz epatowania nagością podstarzałej Winslet nie zakorzeniają one filmu w psychologicznej glebie słodko-gorzkiego dojrzewania. Reżyser daje krok do przodu i spotyka Michaela jako studenta prawa, obserwującego proces hitlerowskich strażniczek, które dopuściły do śmierci setek Żydów w obozie koncentracyjnym. Na ławie oskarżonych zasiada również Hannah. Jej wspólniczki próbują przekonać sędziów, że to właśnie ona była prowodyrką tragicznego zajścia. Hannah nie zaprzecza... Czuje się winna i pragnie odkupić swoje winy? Twórcy nie wrzucają filmu w ognisko banału. Reżyser sygnalizuje wątek odpowiedzialności niemieckich obywateli za zbrodnie nazizmu, ale wypada on równie blado jak próba moralnej indukcji fenomenu Zagłady.  Główny sens ""Lektora"" nie wyraża się bowiem w zawsze modnym i poruszającym dla Hollywoodu rentgenie Holokaustu. Na ekranie nie widzimy przecież mordowanych Żydów, lecz młodego mężczyznę, który nie może uwierzyć, że zakochał się w zbrodniarce. Czy kobieta, która płacze,  słuchając strof z ""Odysei"", potrafiłaby wydać na śmierć niewinnych ludzi? Dobytek kultury i cywilizacji nie ocali nas przed krwawą machiną wojny tak samo, jak nie złagodzi wewnętrznego bólu Michaela. Do końca życia będzie przechowywał w najgłębszych zakamarkach pamięci wspomnienie o Hannie. Wspomnienie, które skazi jego przeszłość i przyszłość niczym najgorszy komputerowy wirus. W przypadku złośliwej aplikacji można jednak sformatować dysk i zacząć wszystko od nowa. Egzystencji nie da się zresetować – pamięć to worek z kamieniami przywiązany do szyi ofiary.  Co pozostaje więc ludziom żyjącym w świecie po II Wojnie Światowej? Daldry radzi bez tandetnego zadęcia, by po prostu nie zapominać. Najlepiej rozwiązać worek i powoli wyjmować kolejne kamienie. Na dnie nie znajdziemy przebaczenia, ale być może będzie nam lżej."
Gran Torino (2008),8,"Przez ostatnie 20 lat Clint Eastwood wyrósł na prawdziwego giganta kina i jednego z najważniejszych amerykańskich twórców. Tę sławę zawdzięcza przede wszystkim mrocznym i smutnym historiom. Ledwie dwie z nich były lżejsze: ""Żółtodziób"" w 1990 roku i ""Północ w ogrodzie dobra i zła"" w 1995 roku. Dlatego też wielu widzów przeżyje prawdziwy szok, oglądając ""Gran Torino"". Ten film to znakomita komedia i uniwersalna, wzruszająca historia o życiu, a wszystko to zrealizowane w bardzo klasycznej formie, na jaką większość współczesnych reżyserów spogląda z pogardą. Eastwood daje im wszystkim wielkiego prztyczka w nos i udowadnia, że wystarczą dobrze zarysowani bohaterowie, by zyskać sympatię, nawet oddanie widzów.  ""Gran Torino"" to historia Walta Kowalskiego. Nie jest to człowiek o najprzyjemniejszej osobowości. Burkliwy, złośliwy, niby aspołeczny typ i rasista, a w rzeczywistości człowiek, który po prostu nie patyczkuje się - nazywa rzeczy po imieniu, zamiast kryć się za uprzejmościami czy polityczną poprawnością. Właśnie pochował żonę, lecz uparty jak byk nie zamierza opuszczać rodzinnego domu, mimo że z okolicy wynieśli się już prawie wszyscy biali.  Jego życie zmieni się, kiedy do domu obok sprowadzi się wietnamska rodzina. Początek nie jest zbyt udany. Młody chłopak, syn sąsiadki, zmuszony przez kuzyna należącego do gangu włamuje się do garażu Walta, by ukraść oryginalnego forda Gran Torino. Przyłapany ucieka i dzień później dostaje lanie od niezadowolonych oprychów z gangu. Walt ratuje go i tak wkracza w świat wielkiej azjatyckiej rodziny. Spotkanie między kulturami okaże się niezwykle wzbogacające jego życie.  Eastwood zrealizował swój najnowszy film, bazując na wszelkich możliwych kliszach z ""Karate Kid"" z irytującym tetrykiem na czele i podlał to ostrym sosem rasowych i społecznych stereotypów. Czyniąc tak, wykazał się olbrzymią odwagą, gdyż groziło mu popadnięcie w sztampę, która zanudziłaby widzów i irytowałaby wtórnością. Zapewne tak by się stało, gdyby reżyserii podjął się ktoś o mniejszym talencie niż Clint Eastwood. ""Gran Torino"" jest dowodem jego reżyserskiej maestrii: wykorzystuje oklepane chwyty i przekuwa je w świeżą, zabawną i wzruszającą opowieść, w której zakocha się naprawdę każdy. Ciepły humor i przepiękne zakończenie porusza serca widzów, udowadniając, że w rękach mistrza nawet najprostsze rzeczy przemieniają się w klejnoty i dary serca.  ""Gran Torino"" okazuje się całkowicie wyjątkowym filmem idącym pod prąd współczesnej komediowej mody. A jednak nie zniechęca widzów, przeciwnie, przyciąga ich do kin magią prawdziwych uczuć. Bezcenny klejnot, który niesie radość i pociechę wszystkim potrzebującym."
Krwawe walentynki (2009),6,"Jak wszyscy fani horroru wiedzą, nie ma nic przyjemniejszego niż czerwone pikające serduszko spływające soczystą posoką. Kiedy posoka chlapie nam na twarz wprost z ekranu, to jest właśnie to, co wszystkie walentynkowe misie pysie lubią najbardziej. A że jest już po Walentynkach, tym milej będzie strzepywać z siebie wnętrzności wyszarpywane kilofem psychopaty w masce górniczej. Jeśli ktoś oczekuje wyrafinowanej fabuły, to pomylił seanse. Umówmy się, że tę ostatnią  to mają mieć filmy 2D. W 3D nawet pływające przez 70 minut w nudnym filmie walenie, motorówki inne takie robią wrażenie, a co dopiero krwawy i sprawnie zrobiony z myślą o tej technologii slasher.  Po średnio udanej, delikatnie mówiąc, ""Bliźnie 3D"", w której w trójwymiarze były głównie napisy, a aktorzy i orkiestrujący cała tę żenująco amatorską rzeźnię reżyser zdawali się pochodzić z zupełnie innego wymiaru, ""Walentynki 3D"" to prawdziwa petarda. Historia pewnego psychopaty w górniczym stroju to także ukłon w stronę kina lat 80. i 90. Każdy, kto pamięta tamte czasy, wzruszy się na „Walentynkach” nieuchronnie. Komercyjny sukces filmu Lussiera, a przede wszystkim ""Uprowadzonej"", pokazują, że wciąż jest wielkie zapotrzebowanie na solidne, bezpretensjonalne i szlachetnie proste  kino klasy B.  Fabuła ""Walentynek"" jest prosta jak budowa cepa. Wszystko kręci się wokół feralnych wydarzeń w kopalni, które raz na zawsze zmieniły oblicze pewnego sennego miasteczka. Nie ma co się jednak nad fabułą specjalnie rozwodzić, jest ona bowiem sztampowa. Mamy psychopatę z kilofem i grupę bohaterów, których łączy wspólna historia. Wraz z upływem czasu kilof staje się coraz bardziej lepki od krwi, a mieszkańców miasteczka ubywa. Mimo że w ciągu dziesięciu pierwszych  minut twórcy przenoszą akcje dwa razy w czasie, bynajmniej nie wpływa to na logikę wydarzeń. Bo logika jest tu oczywista: siekać, siekać i jeszcze raz siekać. A przecież  o to właśnie w slasherach klasy B chodzi.  O ile ""Krwawe walentynki"" oglądałoby się przyjemnie w 2D, to w trójwymiarze jest to dla fanów grozy prawie że rewelacja. Mówię ""prawie"", bowiem filmowi  nie udaje się utrzymać tempa, które w połowie po prostu siada. Pierwsze 40 minut to jednak pierwszorzędna masakra, w której krew, wnętrzności i inne podroby chlapią z ekranu na widza, aż miło. W końcu rzadko zdarza się, aby nabite na kilof oko wyskakujące z czerepu przygłupiego nastolatka spozierało na nas wprost z ekranu. I tak właśnie powinna wyglądać dobra rzeźnia w trójwymiarze.  Resumując, naprawdę dobra, bezpretensjonalna i co najważniejsze krwawa zabawa. "
Rumba (2008),8,"Rzadko do kin trafiają filmy tak inne, tak odmienne, że w zasadzie widz ma tylko dwie możliwości zareagowania: albo jak najszybciej uciec z sali, albo też poddać się niezwykłemu czarowi. Tak właśnie jest w przypadku francuskiej ""Rumby"". Ten zadziwiający film o dziwacznym, mocno specyficznym poczuciu humoru ma szanse stać się w pewnych kręgach kultowym. I choć mam nadzieję, że wybierze się nań jak najwięcej osób, to nie mam złudzeń, że absurdalność i rwana struktura obrazu większość widzów zrazi.  Dominique Abel, Fiona Gordon i Bruno Romy postanowili opowiedzieć historię miłosną, a ponieważ miłość jest uczuciem tyleż powszechnym, co całkowicie irracjonalny i absurdalnym, taka też jest i ""Rumba"". W serii powiązanych ze sobą skeczy rodzajowych widzowi zaprezentowane zostają burzliwe losy pewnej pary. Twórcy nie patyczkują się ze swoimi bohaterami i ledwie małżonkowie odniosą sukces, a już zostaną zrzuceni na samo dno. On w wypadku stracił zdolność korzystania z pamięci krótkotrwałej, ona straciła nogę. Ale to tylko początek ich utrapień. Podobno nieszczęścia chodzą parami. W przypadku pary bohaterów, można mówić o całych stadach. Jednak wśród tych wszystkich perypetii i życiowych katastrof jedna rzecz pozostaje niezmienna: miłość. Ta siła uparta jest i cierpliwa i koniec końców zawsze wygrywa.  ""Rumba"" wymaga od widza odłożenia na bok filmowych przyzwyczajeń. Kolejne scenki są tak przerysowane, tak skrajnie absurdalne, że docenią je zapewne tylko osoby obdarzone dość specyficznym, by nie powiedzieć dziwacznym poczuciem humory. Jeśli kupicie konwencję, to gwarantuję, że nie raz i nie dwa popłaczecie się ze śmiechu. ""Rumba"" odwołuje się do najlepszych tradycji komedii nonsensownych, gdzie za absurdem kryje się prosta, uniwersalna i jakże prawdziwa myśl.  Dodatkowym atutem obrazu są cudowne latynoskie rytmy. Muzyka pełni tu wieloraką rolę. Ilustruje zdarzenia, jest miłym przerywnikiem, ale też i komentarzem do zdarzeń zachodzących na ekranie. Pełne energii i emocji melodie porwą każdego, kto choć trochę lubi muzykę. Jest to idealne uzupełnienie kalejdoskopu zdarzeń, jakim jest ten filmowy performance Abla, Gordon i Romy'ego.  Jeśli zatem szukacie w kinie czegoś naprawdę oryginalnego, jedynego w swoim rodzaju, to zdecydowanie radzę wybrać się właśnie na ""Rumbę"". Kto wie, kiedy podobna propozycja znów trafi do dystrybucji."
Wątpliwość (2008),6,"Spodziewałem się naprawdę wiele po ""Wątpliwości"" i być może  moje wygórowane oczekiwania sprawiły, że się zawiodłem. Tylko mistrzowie gry aktorskiej Meryl Streep i Philip Seymour Hoffman bronią film przed upadkiem. John Patrick Shanley zrobił bowiem wszystko, co w jego mocy, by zmasakrować swoją własną sztukę. A było co masakrować, gdyż ""Wątpliwość"" miała potencjał wystarczający, by stać się wielką tragedią, pojedynkiem dwóch kompletnie odmiennych światopoglądów, z których żaden nie jest jednoznacznie pozytywny bądź negatywny.  Rzecz rozgrywa się w rok po zabójstwie JFK w jednej z katolickich szkół. Prowadzi ją twardą ręką surowa siostra Alojzyna. Jest zatwardziałą konserwatystką, którą drażni nawet długopis zajmujący miejsce pióra. Proboszczem parafii jest z kolei postępowy i otwarty ojciec Flynn. Konflikt wydaje się nieunikniony, a racje (zwłaszcza z perspektywy początku XXI wieku) oczywiste.  Nie tak szybko jednak! Oto bowiem na zachowanie ojca Flynna pada cień podejrzenia. Niewykluczone, że za jego otwartym i pełnym ciepła zachowaniem wobec uczniów kryje się mroczne pożądanie niemające nic wspólnego z szerzeniem Dobrej Nowiny. Z kolei za zimną i niedostępną powierzchownością siostry Alojzyny skrywa się dusza troskliwa, dbająca o dobro swoich podopiecznych wszelkimi możliwymi metodami. Nie ma tu zatem jasno określonych stron, wszyscy bohaterowie znajdują się pomiędzy, wśród szarości nieoznaczoności.  W tych warunkach aż prosiło się, by cała historia również pozbawiona została jednoznaczności. I jeśli bliżej przyjrzeć się scenariuszowi, wyraźnie widać, że tekst pozostawia sporo wątpliwości co do winy księdza. Problem w tym, że widz zostaje ich pozbawiony przez montaż. Z finezją traktora zaorane zostają wszelkie niedomówienia ordynarnym i jednoznacznym montowaniem scen. Wytłuszczenie dyskretnego podania widelca przez zakonnicę, czy też otwierające kazanie księdza, w którym, kiedy mowa jest o osobie popełniającej wielki grzech, kamera zatrzymuje się właśnie na nim – to tylko największe przewinienia, drobnych jest zdecydowanie więcej!  Oczywiście można było też pójść w całkowitą jasność sytuacji i otrzymalibyśmy równie mocny obraz, być może jeszcze bardziej kontrowersyjny. W takiej bowiem sytuacji widzowie skonfrontowani są z grzechem, którego skutkiem jest większe dobro, zaś postawy Alojzyny i Flynna wcale tak bardzo od siebie nie odbiegają. Oto bowiem okazuje się, że chłopak, którym zainteresowany jest ksiądz, nie dość że jest jedynym czarnoskórym uczniem, to dodatkowo jest prawdopodobnie gejem. Przed 40 laty (a zapewne i dziś) nie była to zbyt komfortowa sytuacja. Chłopak mógłby się uważać za szczęściarza, gdyby skończyło się tylko na pobiciu. Stając się protegowanym księdza, zyskiwał ochronę, która mogła mu ocalić życie. Podobnie jest i z siostrą przełożoną. By ujawnić prawdę i ochronić swoich podopiecznych przed molestowaniem, nie cofnęła się przed kłamstwem, manipulacją i szantażem. A zatem i ona grzeszy, lecz jej czyny mogą nieść ze sobą pozytywne skutki.  Niestety i ten wątek nie zostaje właściwie wyeksponowany. Sprowadzono go tak naprawdę do powtarzanego jak mantra motta, że tropiący występki przeciw Bogu sam się od Boga oddala, zaś mogąca być idealnym zapięciem historii końcowa scena wyznania siostry Alojzyny zostaje całkowicie spartaczona. Wszystko przez to, że Shanley nie rozumie różnicy między kinem a teatrem. Wiatr w co drugiej scenie, czy też wątek z kotem idealnie pasują do sztuki, lecz w filmie wygląda to po prostu śmiesznie.  Jeśli jednak kogoś bardziej interesuje gra aktorska niż fabuła, ten po prostu musi obejrzeć ""Wątpliwość"". Meryl Streep jest ucieleśnieniem aktorskiego żywiołu. Jej talent oślepia w każdej scenie. Znakomita, zdyscyplinowana, nie stawia ani jednego fałszywego kroku, tylko w końcówce nie starcza jej sił, by wyciągnąć z tekstu więcej, bo po prostu nie miała za co ciągnąć. Streep nie jest samotna na szczycie. Philip Seymour Hoffman, który jeszcze nie tak dawno temu grywał małe rólki, tu raz jeszcze udowadnia, że wielkim aktorem jest (choć chyba nikt w to nie wątpił po roli w ""Capote""). Ten duet z towarzystwem solidnych, wybijających się ponad przeciętność kreacji drugoplanowych sprawia, że ""Wątpliwość"" pozostaje filmem wartościowym. A gdyby reżyser potrafił dotrzymać kroku aktorom, mielibyśmy z całą pewnością arcydzieło."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Hotel dla psów (2009),5,"Twórcy filmu chwalą się, że wszystkie występujące u nich psy zostały ściągnięte ze schroniska. Podejrzewam, iż z podobnego źródła pochodzi również scenariusz, choć oficjalnie podpisali się pod nim Mark McCorkle,  Robert Schooley i Jeff Lowell. Mogą to być jednak pseudonimy artystyczne Asa, Azora i Burka, którzy w wolnych chwilach między odlewaniem się na hydrant i zjadaniem własnych pcheł parają się stukaniem w klawisze laptopa.  ""Hotel dla psów"" ma błyszczącą sierść klasycznego familijnego kawałka. Główni bohaterowie, Andi (Roberts) i Bruce (Austin), to rodzeństwo sierot wędrujących między jednym a drugim zastępczym domem. Ich nową rodziną są nierozgarnięci rockmani pracujący w pocie czoła nad wybitnym materiałem muzycznym - sztuka nie uznaje kompromisów, więc przygarnięte dzieciaki dostają w ramach posiłków pożywne gluty w pięciu kolorach. Próby kuchennej samoobsługi są skazane na porażkę, bo natchniona pani domu (zabawna Kudrow) zamyka wszystkie szuflady na kłódkę. Oprócz własnych żołądków Andi i Bruce muszą napełnić jeszcze jeden, należący do wiecznie głodnego psa Fridaya. Opieka nad kundelkiem nastręcza coraz więcej trudności, ale sieroty starają się na wszelkie sposoby  utrzymać ten ""związek"". Uciekając przed policją, trafiają do opuszczonego i zapuszczonego hotelu, który wkrótce stanie się azylem dla każdego bezpańskiego czworonoga.  Film Freudenthala jest rozegrany, jak należy. Wszystkie punkty zwrotne fabuły można ustalić z łatwością - nie trzeba nawet tropić śladów psich łap. Twórcy oszczędzają widzom niespodzianek, oferując w zamian to, czego spodziewamy się po tytule, czyli duuużo psów. Wszystkie są jednakowo brzydkie i zabawne. W filmie zainteresował mnie jednak tylko jeden, choć jakże istotny, szczegół. Jako mieszkaniec Polski, czyli kraju usianego psimi kupami, nie mogłem nadziwić się nad pomysłowością bohaterów w pozbywaniu się odchodów szczekającej menażerii. Cała ta złożona maszyneria wzbudziła we mnie szczery podziw i nadzieję, że polscy widzowie zainspirują się wydarzeniami na ekranie. Jakże miło byłoby wyjść na spacer z nadzieją ujrzenia czystych chodników i trawników. W związku z tym serdecznie zachęcam do obejrzenia ""Hotelu dla psów""."
Walkiria (2008),7,"Histeria naszych sąsiadów zza Odry, którzy próbowali na wszelkie możliwe sposoby zablokować realizację ""Walkirii"", wydaje się cokolwiek dziwna. Tom Cruise może i należy do kościoła scjentologicznego, a w wolnych chwilach skacze po kanapie, wydzierając się do kamery, ale w nowym filmie Bryana Singera bierze w obronę niemiecki naród przydeptany obcasami nazistowskich oficerek. Sam wciela się w postać Clausa von Stauffenberga - pułkownika przewodzącego grupie spiskowców planujących zamach na Hitlera w 1944 roku w Wilczym Szańcu. Bohatera poznajemy rok wcześniej w Tunezji, gdzie próbuje ratować swoich żołnierzy przed masakrą, zaś po godzinach snuje rozważania nad zbrodniami dyktatora (wliczając pogrom Żydów). Cruise tworzy mdłą postać rycerza bez skazy, który nie może znieść haniebnej wojny.  W rzeczywistości Stauffenberg, jako potomek starej arystokratycznej rodziny, nie był taki kryształowy. Cytuję za Wikipedią fragment listu pułkownika do żony dotyczący kwestii polskiej: ""Ludność to niesłychany motłoch, tak wiele Żydów i mieszańców. To lud, który czuje się dobrze tylko pod batem. Tysiące jeńców wojennych posłuży nam dobrze w pracach rolniczych"". Twórcy rozsądnie wycinają ostrymi nożyczkami wszystkie kontrowersje, kiedy trzeba zafałszowują historię, a cały ciężar moralny przerzucają na pomocników Stauffenberga.  Właściwa akcja filmu zaczyna się w momencie, gdy bohater zostaje odesłany do kraju po tym, jak stracił na froncie oko, dłoń i dwa palce. Tutaj odnajdują go niemieccy generałowie planujący, jak na razie bez rezultatu, zlikwidowanie Führera. Finał historii jest znany, ale reżyser z maestrią nakręca na ekranie napięcie. Akcja jest zwarta i gęsta do tego stopnia, że można ją rżnąć piłą mechaniczną. Scena, w której Stauffenberg wpada na pomysł, jak przejąć władzę po zabiciu Hitlera, albo cała sekwencja zamachu, trzymają za pysk, urzekając przy okazji finezyjną formą. Niestety, Tom Cruise jest w ""Walkirii"" tak słaby, jak tylko on potrafi być, gdy wciela się w cierpiętnika walczącego za wielkie idee. Jego rozterki interesują widza jeszcze mniej niż rachunek z zeszłego roku za prąd. Na szczęście twórcy obudowali Stauffenberga galerią drugoplanowych postaci granych przez pierwszorzędnych aktorów.  Wstrzyknięta w finał dawka patosu okazuje się całkiem przyswajalna, tym bardziej, że film obywa się bez nadętych przemów. Czy nasi widzowie kupią filmowych dobrych Niemców, nawet jeśli naprawdę byli oni jedynie nieliczącą się garstką pragmatyków pragnących zawrzeć układ z aliantami? Scjentolodzy nie dali się jeszcze Polakom we znaki, więc można mieć nadzieję. "
Zmierzch (2008),3,"Ścieżka dźwiękowa ""Zmierzchu"" pojawia się u nas na dwóch wydanych oddzielnie płytach. Pierwszy krążek to zestaw kilkunastu piosenek, które można usłyszeć w trakcie filmu. Gdy robi się film o wampirach-małolatach dla innych małolatów o roztrzaskanych osobowościach, muzyka musi być odpowiednio mroczna i cool, żeby nikt nie myślał o słońcu, landrynkach i ""Beverly Hills 90210"". W rzewnym wyśpiewywaniu mądrości z pamiętnika gimnazjalistki specjalizuje się tutaj zespół Paramore. Wokalistka Hayley Williams zawodzi zawodowo w utworach ""Decode"" i ""I Caught Myself"", a wspierają ją momentami nieco mocniejsze riffy. Rozlazłe dźwięki w sam raz dla panienek porzuconych przez drugą połowę. W ""Leave out All the Rest"" Linkin Park bezpłciowo kopiuje swój przebój z ""Transformersów"" – po cichutkich, niemal wyszeptanych zwrotkach wchodzi wywrzeszczany refren.  Prawdziwą petardą jest otwierająca soundtrack piosenka Muse ""Supermassive Black Hole"". W filmie służy ona za ilustrację sceny meczu baseballowego – tam brzmi jak podkład reklamy marki sportowych ubrań, ale po oderwaniu od ekranu wszystko gra i buczy. W sam raz na zakrapianą alkoholem (albo krwią) imprezkę w zestawie z elektronicznym ""Go All the Way (Into the Twilight)"" Perry'ego Farrella (ach ten mięsisty basik!). W ramach ciekawostki należy wspomnieć o balladzie wykonywanej przez Roberta Pattinsona, który gra w ""Zmierzchu"" szlachetnego wampira Edwarda. Pobrzdękiwaniu gitary towarzyszy wokal młodego aktora zawodzącego z emfazą owcy przy pełni księżyca. Fanki stwierdzą oczywiście, że się nie znam, bo Robert jest taki cudny, ale akurat tę piosenkę polecić można wyłącznie egzaltowanym kowbojom z Mrągowa.  Zawartość drugiej płyty stanowi muzyka napisana przez nadwornego kompozytora braci Coen, Cartera Burwella (m.in. ""Fargo"" i ""Bracie, gdzie jesteś""). W dołączonej wkładce autor wspomina, jak został porzucony w młodości przez piękną kobietę, która później... została jego żoną. Tworząc dźwięki do ""Zmierzchu"", przypomniał sobie jednak tamte smutne wydarzenia. Burwell to fachura, ale w przypadku tego soundtracku zrezygnował z wybuchowych aranżacji. Raz jest romantycznie, a raz strasznie. Kompozytor buduje napięcie najprostszym możliwym sposobem – zaczyna utwór od zduszonych dźwięków, które potem uderzają z dużą siłą rażenia. Znacie tę sytuację: postać wchodzi do pustego pokoju i nagle rzuca się na nią napalony wampir. Jeśli już macie się na coś rzucać, to polecam raczej płytę z piosenkami.  "
Podróż do wnętrza Ziemi (2008),3,"Od dzieciństwa z każdym rokiem dzielą nas coraz większe odległości, ale to wcale nie powód, by nie zachwycać się produkcjami dla sześciolatków. Można też świetnie się bawić, śledząc przygody wiecznych poszukiwaczy skarbów i nieodkrytych krain. Szczególnie takie produkcje wiodą prym wśród przedstawicieli wszystkich generacji. Któż na chwilę nie chciałby się zamienić w odważnego i inteligentnego badacza, który rusza na podbój świata? Kusząca wizja…  I tym razem mamy do czynienia z wybitnym naukowcem, który w prezencie po zmarłym bracie dostaje od siostry karton z pamiątkami po nim. Wśród tych mało istotnych znajduje się książka Juliusza Verne’a „Podróż do wnętrza Ziemi” z tajemniczymi zapiskami. To daje powód, by ruszyć na ekspedycję do Islandii, w której rzekomo znajduje się niezwykła kraina. Przypadkiem w tym czasie otrzymuje od siostry także inny prezent na przechowanie – jej syna. Chłopak ani myśli wracać do domu, gdy w powietrzu zawisła atmosfera przygody. Obaj ruszają więc w podróż pełną nadzwyczajnych przypadków i nierealnych zbiegów okoliczności, pozbawioną jakichkolwiek praw fizyki.  Dla każdego, kto w szkole z przedmiotów naukowych wybronił się oceną minimum dostateczną, fabuła i argumentacja absurdalnych sytuacji będzie mocno nie do przyjęcia. O ile seanse kinowe tuszowały niedociągnięcia efektami trójwymiarowymi, o tyle oglądanie kiepskich sztuczek na płaskim ekranie tylko wzmaga uczucie zażenowania. Efekty nie robią więc efektu, a być może przeszkadza myśl, że jeśli skończyło się trzecią klasę szkoły podstawowej, to jest się już za starym, by uwierzyć, że upadek z wysokości kilku kilometrów to tylko kolejna rozrywka poszukiwaczy przygód. Nie sposób odmówić pomysłowości scenarzyście na zaskakujące zbiegi okoliczności i fantastyczne przygody, ale nawet jak dla dwunastolatków to za mało.  Mimo tych rozczarowań jest kilka powodów, dla których naprawdę warto sięgnąć po wydanie DVD. Są nimi każde z dodatków specjalnych. Szczególnie ciekawe i wiele tłumaczące są komentarze Brendana Frasera i reżysera Erica Breviga (bez polskich napisów). Panowie prowadzą luźną rozmowę na tle całego filmu, opowiadając anegdoty związane z poszczególnymi scenami czy zdradzając tajemnice dotyczące problemów z realizacją co trudniejszych planów. Dokument pod tytułem „Świat wewnątrz naszego Świata” w pełni rekompensuje nienaukowe podejście do motywacji przygód bohaterów. Jest solidnym źródłem wiedzy o kształtujących się teoriach naukowych badaczy dążących do odkrycia, co skrywa wnętrze Ziemi. Rozdział „Postać Josha” również kryje ciekawostki z realizacji scen, ale przede wszystkim opowiada o życiu na planie 12-latka wcielającego się w rolę Seana. Na sam koniec dzięki dodatkom dowiedzieć się można, jak istotny problem stanowiło wyprodukowanie śliny dinozaura, i oczywiście poznać na nią przepis, który sprawdził się w produkcji. Trwający 89 minut film zawiera opcje z polskim dubbingiem lub napisami. Oryginalny dźwięk zapisany został w formacie Dolby Digital 5.1, a obraz: 16:9. "
Jagodowa miłość (2007),6,"Wong Kar-Wai to jeden z największych współczesnych reżyserów kina. Jest wirtuozem ekranowych uczuć, geniuszem w pisaniu filmowych sonetów miłosnych. Jednak większości Amerykanom jego nazwisko było obce, ponieważ nie kręcił po angielsku. A jak wiadomo, jeśli coś nie jest po angielsku, to dla Amerykanów w ogóle nie istnieje. To właśnie myślenie stało zapewne za decyzją realizacji filmu ""Jagodowa miłość"". Niestety takie postawienie sprawy niosło ze sobą konieczność z rezygnacji z oryginalności, co może niektórych fanów reżysera rozczarować.  ""Jagodową miłością"" nie wnosi nic nowego w twórczość Kar-Waia. Jest to raczej kompilacja znanych i kochanych fragmentów połączona w jedno wydanie ""The Best Of..."". Znajdziemy tu miłość rozdzieloną przez czas i przestrzeń, smutnego policjanta, platynową femme fatale, obżeranie się dziwnym jedzeniem, olbrzymie okulary przeciwsłoneczne i wiele innych elementów, które składają się na filmy Kar-Waia od czasu debiutu ""Kiedy łzy przeminą"". Wszystko to funkcjonuje w ""Jagodowej miłości"" nieźle, ale jednak miejscami zgrzyta, a to za sprawą obsady. Zaangażowanie białych aktorów nie było trafną decyzją. Jude Law, Norah Jones, David Strathairn graj dobrze, a jednak brakuje im tej melancholii, zmysłowości, piękna, jakie charakteryzowało chińskich aktorów Kar-Waia. Najlepiej widać to na przykładzie Rachel Weisz, która okazuje się tanią imitacją Maggie Cheung. Kar-Wai filmował je obie w ten sam sposób, a Weisz nawet chodzi jak Cheung, co tylko jeszcze bardziej podkreśla jej niemoc w wydobyciu z siebie tej samej energetycznej zmysłowości, którą pamiętają wszyscy fani ""Spragnionych miłości"".  Spośród trzech nowelek, które składają się na ""Jagodową miłość"", Kar-Waiowi najlepiej udała się trzecia, w której główna bohaterka wyrusza w podróż przez pół Ameryki do Las Vegas w towarzystwie nieco zwariowanej hazardzistki. W tej roli wystąpiła Natalie Portman, która okazała się największym atutem aktorskim filmu. Jest pełna pasji, życia, dynamiczna, a jednocześnie krucha, samotna, potrzebująca odrobiny ciepła i przyjaźni. Portman idealnie wyczuła postać, tworząc brawurową kreację wyłamującą się z konwencji kalkowania bohaterów wcześniejszych filmów Kar-Waia.  Jednak największym atutem ""Jagodowej miłości"" jest znakomita ścieżka dźwiękowa. Brak słów na oddanie tego, jak genialnie współpracuje ona z obrazem i grą aktorską, tworząc misterną sieć uczuć. Wong Kar-Wai, który zawsze miał niezłe ucho do wyławiania ciekawych kawałków muzycznych, tym razem przeszedł samego siebie. Norah Jones to strzał w dziesiątkę, jej piosenek można słuchać na okrągło. Jeśli chcecie doświadczyć chwili czystego, nieskrępowanego szczęścia, to po prostu musicie pójść do kina i wsłuchać się w tę muzykę. Satysfakcja gwarantowana."
Droga do szczęścia (2008),8,"Sam Mendes doskonale rozumie się z kompozytorem Thomasem Newmanem. Dowodem tego były nominowane do Oscara kompozycje do ""American Beauty"" i ""Drogi do Zatracenia"". Nic więc dziwnego, że kiedy szykował swój kolejny film – ""Drogę do szczęścia"" – znów zaproponował skomponowanie muzyki Newmanowi. Tym razem niestety nominacji do Oscara nie było, lecz winny temu jest sam Newman, który napisał również ścieżkę do animacji ""WALL.E"", i to właśnie za nią otrzymał w tym roku nominacje – dziesiątą w swojej karierze, dotąd nie uwieńczonej statuetką.  Czy brak nominacji oznacza, że ""Droga do szczęścia"" Newmanowi nie wyszła? Oczywiście że nie! Choć rzeczywiście, osoby nieznające filmu mogą być nieco rozczarowane. Muzyka nie zapada szczególnie w pamięci, brakuje jej ekspresyjnej monumentalności, która obecnie zdaje się być wyznacznikiem popularności. Jednak osoby, które film już widziały, słuchając krążka ze ścieżką muzyczną, docenią kunszt Newmana, który postanowił zilustrować nie fabułę ""Drogi do szczęścia"", a uczucia, jakie przeżywają filmowi bohaterowie.  Obraz Sama Mendesa to historia ludzi, których szara rzeczywistość uwiera, którzy z trudem adaptują się do przeciętności, nudy, konsumpcyjnego pędu. Newman właśnie na tym dramacie i wewnętrznym zmaganiu się ze światem skoncentrował swoją uwagę i postanowił wydobyć na światło dzienne. Udało mu się to poprzez delikatne, lecz intensywne partie smyczkowe towarzyszące fortepianowym solówkom i zrezygnowanie z sekcji perkusyjnej. Najlepszym tego przykładem jest temat przewodni, który w różnych wariacjach pojawia się na płycie w kilku miejscach (""Route 12"", ""April"", ""Revolutionary Road (End Title)""). Solo fortepianu przywodzi na myśl nadzieję, romantyzm, upór, w tle zaś skrzypce wznoszą się i opadają natrętnie, intensyfikując doznania, wzmacniając nadzieję, ale i rodząc niepokój. W kilku utworach Newman wplata w to cymbały, mandolinę, dzięki którym wprowadzona zostaje jeszcze jedna linia niepokoju, podskórnie rozdzierająca kompozycję, zmieniając akcenty i wzbudzając emocjonalny dysonans. Słuchając ""Night Woods"", można wręcz fizycznie odczuć całą intensywność przeżyć bohaterów obrazu Mendesa.  W oryginale kompozycje Newmana idealnie wpasowują się trzy przeboje z początków R&B. ""The Gypsy"" The Ink Spots, rzewna pieśń, w której nadzieja miesza się z rozpaczą, ""Crying In the Chapel"" The Orioles i ""Count Every Star"" The Ravens, które znakomicie ilustrują paradoks szczęścia i smutku zespolonego w jednym doświadczeniu. To nie są tylko piosenki, które przenoszą nas do początku lat 50. ubiegłego stulecia – są setki podobnych utworów, które mogłyby dokonać tego samego. Newman jednak wiedział, że akurat te trzy utwory zamkną całą ścieżkę muzyczną klamrą zrozumienia. Słuchając tych piosenek, nikt nie ma złudzeń, że mamy do czynienia z gorzką opowieścią, w której miłość nie wystarcza w walce ze światem.  Krążek ""Drogi do szczęścia"" będzie idealnym dopełnieniem przeżycia, jakim było dla fanów obcowanie z dziełem Sama Mendesa."
Wyznania zakupoholiczki (2009),6,"Na rynku komedii widać wyraźną polaryzację. Z jednej strony są męskie komedie ze stajni Apatowa i spółki, z drugiej kobiece powiastki w stylu ""Bridget Jones"" i ""Diabeł ubiera się u Prady"". Łatwo domyślić się, że film P.J. Hogana należy do tej drugiej kategorii. Niestety nie jest to produkt ekskluzywny, a raczej do masowej konsumpcji, na co trzeba być przygotowanym, wybierając się do kina.  W porównaniu z komedią ""Diabeł ubiera się u Prady"" czy nawet serialem ""Brzydula Betty"" humor ""Wyznań zakupoholiczki"" wydaje się lekko wypłowiały. Nie da się też ukryć, że historyjka o tonącej w długach bohaterce, która przez przypadek zostaje felietonistką doradzającą, jak kontrolować swoje finanse, przeznaczona jest przede wszystkim dla kobiet. Zwłaszcza tych, które mają słabość do słodkich, spanielowych oczu i niesfornej fryzury Hugh Dancy'ego. Aż chce się go wziąć na smycz bądź rzucić mu piłeczkę do aportowania. Oferta dla panów jest niestety mniej atrakcyjna. Isla Fisher wygląda w poncho i nadmiarem owłosienia na głowie niczym samica Neandertalczyka, która rzucana została na pożarcie szalonym kreatorom mody. Na szczęście jest jeszcze Leslie Bibb, z której zrobiono ostrą żyletę, i trzeba powiedzieć, że znakomicie się w tej roli sprawdza. Szkoda tylko, że jest jej tak niewiele w filmie. Z tego też powodu uwaga do panów: cieszcie się każdą chwilą jej obecności na ekranie.  Dyletantka w wielkim świecie mediów to temat z lekka już wyświechtany, trudno w nim o oryginalność. Tym właśnie można tłumaczyć mdłe i nieinwazyjne poczucie humoru. Większość scen komediowych wywoła uśmiech, lecz nie salwy śmiechu. Jest jednak jeden wyjątek, który wynagradza wszystko: Kristin Scott Thomas częstująca się kawałkiem ciasta. Jej brawurowa kreacja stworzyła przezabawną scenę, na której niejedna osoba zapewne popłacze się ze śmiechu. Thomas to zresztą najjaśniejszy punkt obsady, choć jednak do Meryl Streep dużo jej brakuje.  Oglądając ""Wyznania zakupoholiczki"", warto zwrócić uwagę na wymowę filmu. Kiedy Sophie Kinsella wydawała książkę o przygodach Rebecki Bloomwood, była to satyra na społeczeństwo ogarnięte manią wydawania pieniędzy. Teraz, kiedy kryzys finansowy dotkną właśnie tych, którzy brali wszystko na kredyt, i muszą pogodzić się z koniecznością zaciągnięcia pasa, filmowe ""Wyznania zakupoholiczki"" są typowym obrazem 'ku pokrzepieniu serc'. To bajka o tym, co ważne: przyjaźń, rodzina i miłość; to przypowieść o tym, że w otoczeniu bliskich każdy ma szansę przetrwać, a nawet prawdziwie rozwinąć skrzydła. Dla tych, którzy takiego poklepania po duszy potrzebują, film P. J. Hogana będzie idealną rozrywką. Bo jak mówi bohaterka filmu: najważniejsze to określić, czy to jest właśnie to, czego potrzebujesz. Jeśli odpowiedź brzmi 'tak', to sięgaj po film bez obaw."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Italianiec (2005),6,"Brutalna rzeczywistość przykryta kołderką ciepłego humoru i wiary w lepsze jutro. Oto, co oferuje widzom najnowsza rosyjska propozycja w naszych kinach - ""Italianiec"".  Wania jest wychowankiem domu dziecka. Jego dyrektorka zwana przez wszystkich ""Madame"" właśnie organizuje jego adopcję. Zainteresowana jest nim włoska rodzina, która dyrektorce nieźle za chłopca zapłaci. W domu dziecka taki dzień jest szczytem marzeń i każdy młody mieszkaniec o niczym innym nie śni. Każdy, z wyjątkiem Wani, który wolałby odnaleźć swoją matkę. A że jest chłopakiem obrotnym i zdeterminowanym, łatwo ze swoich marzeń nie zrezygnuje. Dla ich realizacji sam nauczy się czytać, wykradnie dokumentację, a w końcu ucieknie z domu dziecka, by wyruszyć na spotkanie z niewidzianą matką. ""Madame"" jest jednak równie uparta jak on i spróbuje odzyskać chłopaka, by nie stracić garści europejskich banknotów.  Dzielny Wania, który wbrew wszelkim znakom na niebie i ziemi nie poddaje się i podąża za swoimi marzeniami, to typowy bohater 'ku pokrzepieniu serc'. Jest sprytny, uparty, przedsiębiorczy. Ucieleśnia wszystkie najlepsze słowiańskie cechy charakteru. Kiedy doda się do tego pełne humoru perypetie oraz całą gamę barwnych postaci drugoplanowych, otrzymamy film przemiły i optymistyczny. Ten obraz mógłby być naprawdę wyśmienitą rozrywką, gdyby twórcy wpompowali w niego nieco więcej energii, dynamiki. ""Italianiec"" za bardzo stara się być kinem artystycznym, co akurat w tym przypadku może niektórych widzów zniechęcić. Niepotrzebnie, bo to film o uniwersalnym przesłaniu, który z łatwością mógłby podbić serca widzów.  Przez swój nieco nadęty charakter ""Italianiec"" traci jako rozrywka. Niezależnie od swej formy ma jednak jeden bezsprzeczny walor - jest ciekawym spojrzeniem na rosyjską mafię. Oto bowiem obok oficjalnej struktury domu dziecka istnieje druga, komplementarna i dostrzegana, a do pewnego stopnia nawet tolerowana przez władze. Ta struktura ma bardzo sformalizowany, mafijny wręcz charakter, w której o wszystkim decyduje siła i spryt. Każdy z dzieciaków odgrywa swoją rolę. Jest szef, jego podwładni i pionki. Na razie zakres ich działań jest mocno ograniczony, niemniej jednak jest to praktyczna szkoła przetrwania, która w późniejszym życiu może uczynić z nich odnoszących sukcesy żołnierzy rosyjskiej mafii. Oczywiście ""Italianiec"" jest baśnią, zatem ten aspekt opowieści jest odsunięty na drugi plan. Jednak baśń, jeśli chce dotrzeć do odbiorcy, musi bazować na realnych podstawach. Ten skorumpowany, ale nieźle funkcjonujący świat domów dziecka jest taką podstawą, z którą warto się bliżej zapoznać.  Podnosząca na duchu opowieść i kilka mocnych uderzeń rzeczywistości - to niezła mieszanka, jaką oferują widzom twórcy ""Italiańca""."
Ślubne wojny (2009),5,"Wystarczy rzut oka na twórców tego filmu (prawie sami mężczyźni), by z łatwością odkryć ideę stojącą za ""Ślubnymi wojnami"". Dla typowego faceta szczytem rozrywki jest oglądanie atrakcyjnych kobiet zmagających się ze sobą. Szczególnie, kiedy w grę wchodzi kisiel i stroje bikini. Oczywiście na hollywoodzką komedię to rzecz zbyt ostra, więc trzeba ją było przytępić na potrzeby purytańskiej widowni. I tak - kisiel zastąpiono srebrną zastawą i lukrowanymi tortami, a zamiast bikini mamy suknie ślubne. Sukces zdaje się być murowany, prawda?  Nie tak szybko. Odpicowana komedyjka w reżyserii Gary'ego Winicka przywodzi na myśl prymuskę szkółki niedzielnej, której wydaje się, że jak dwa razy poruszy biodrami, to już jest Bardzo Złą Dziewczynką. Tak niestety nie jest. Historia dwóch przyjaciółek, które marzą o pretensjonalnym ślubie w bajkowej oprawie i dla tego marzenia gotowe są sobie skoczyć do gardeł, jest dokładnie taka, jakiej należało się spodziewać po pomyśle wykastrowanym z wszelkiej drapieżności. Jest grzecznie, miło, sympatycznie. Od czasu do czasu się uśmiechniemy, za bardzo się nie wynudzimy, ale koniec końców niczym specjalnym film nas nie zaskoczy. ""Ślubne wojny"" to idealna propozycja dla kin znajdujących się przy centrach handlowych. Daje chwilę niezobowiązującego odpoczynku pomiędzy zakupami.  Film na pewno wiele by zyskał, gdyby w obsadzie główne role zagrały inne aktorki. Niestety Kate Hudson przypomina wielkie strusie jajo przyozdobione blond peruką. Z kolei Anne Hathaway z powodzeniem mogłaby zagrać anorektycznego Jokera i nie potrzebowałaby żadnego dodatkowego makijażu. Obu aktorkom dobrze by zrobiło, gdyby obejrzały sobie któryś z filmów z matką Hudson Goldie Hawn, ot choćby ""Ze śmiercią jej do twarzy"". Od biedy wystarczyłaby nawet ""Diablica"", w której Meryl Streep walczy z Roseanne. Tam nie zabrakło złośliwości, drapieżności i pomysłowości, czyli wszystkiego tego, czym kobiety biją mężczyzn na głowę. Niestety ""Ślubne wojny"" są ledwie odległym echem tamtych obrazów.  Czyżby była to zemsta frajerów? Trudno powiedzieć. Winick raczej do najłagodniejszych reżyserów komediowych nie należy. Owszem, jego filmy idealnie wpasowywały się w nurt mainstreamowych produkcji. Zawsze jednak dodawał im odrobiny pikanterii. Najlepiej widać to w filmach ""Debiutant"" czy ""Dziś 13, jutro 30"", gdzie pojawiały się niepokojące aluzje, chociażby pedofilne. Najbardziej niepokorna scena w ""Ślubnych wojnach"" to pseudoerotyczny taniec Hathaway w towarzystwie półnagich byczków.  Nie znaczy to wcale, że film jest obrazem nieudanym. Wydaje się, że większość widzów nie będzie żałować, że się na tę komedię wybrała. Tajemnica dobrej zabawy tkwi jednak w braku wysokich oczekiwań. Nie mając ich, na pewno się nie rozczarujecie. Lekka zabawa i kilka zgrabnych gagów to całkiem nieźle, jak na kobiecą komedię."
Idealny facet dla mojej dziewczyny (2009),3,"""Idealny facet dla mojej dziewczyny"" to film kiepski, ale krytykoodporny. We wszystkich ""opiniotwórczych"" mediach zacznie się wkrótce głośne ujadanie, a w tym czasie komedia Saramonowicza i Koneckiego zje, przetrawi i zwróci miliony sprzedanych biletów. Proszę mnie od razu oddzielić od reszty krytyków duetu, bo ""Testosteron"" lubię, a ""Lejdis"" uważam za jedyną strawną polską komedię romantyczną ostatniego sezonu. Gdy jednak tłucze się scenariusze z regularnością maszyny do wyrobu nakrętek, musi nadejść moment wypalenia. W tym popiele nikt nie wynajdzie diamentu, ale kogo to interesuje - film zarabia kasę, ludzie mają robotę, interes się kręci. W kategorii biznesowej ""Idealny facet"" zasługuje więc na piątkę z plusem i całusa od najpiękniejszej dziewczyny na sali.  W tym przypadku usta może już zacząć rozchylać Magdalena Boczarska - ładna aktoreczka grająca dotąd drugoplanowe role niedobrych dziewczynek. W ""Idealnym facecie"" robi to samo, co zwykle, czyli rozbiera się (i to chyba nawet od pierwszej sceny!), ale dołożono jej też obowiązki odgrywania dramatycznych uniesień. Gdy się unosi, widać fajny biust i pupę, ale nic poza tym. Boczarska wciela się w filmie w postać byłej komandoski Luny związanej z czołową polską feministką (Kuna), która, aby oddłużyć swoją szkołę, decyduje się na nakręcenie feministycznego pornosa za pieniądze ze Skandynawii. Główne role zagrają w nim Luna i Kostek (zblazowany i wyraźnie znudzony Dorociński) - kompozytor muzyki sakralnej. Wujek tego ostatniego jest księdzem i dyrektorem pewnego radia, w którym wciąż nawija się o liberałach i szatanach.  Wbrew ciągłym zapewnieniom, Saramonowicz ma widza tam, gdzie nigdy nie dochodzi światło. Tworzy jakieś pokraczne wątki, których potem nie wyjaśnia lub kwituje wymyślonymi po zażyciu psychotropów rozwiązaniami. W dodatku nie potrafi utrzymać tonacji - raz strzela nabojami taniej satyry, a chwilę później uderza młotkiem tragedii. Twórcy zachowują się, jakby robili zakupowy obchód po hipermarkecie. Tajemnicze eksperymenty, psychicznie chorzy, problemy sercowe, papier toaletowy, proszek do prania i dezodorant do stóp. Można by nawet podejrzewać, że ""Idealny facet"" został zrealizowany przez idiotów, ale tak przecież nie jest. Trafiają się tu inteligentne dialogi i obserwacje, a drugi plan, w przeciwieństwie do pierwszego, umie grać. I to jak!  Najbardziej denerwuje mnie jednak obłuda tej rozciągniętej ponad miarę pulpy dla pozornie światłych widzów. Lesbijki mogą się namiętnie całować i trenować brutalne sztuki walki, ale ostatecznie będzie to samo, co zwykle. Kobieta wyjdzie za mąż, urodzi dziecko i zacznie robić kolację. Komedia nieobyczajna? Raczej ukryta propaganda nauki kościoła katolickiego ubrana dla niepoznaki w fajną bieliznę."
Bezsenność (2001),5,"Giallo – jeśli termin ten nie jest wam obcy, to znaczy, że spokojnie możecie sięgnąć po ""Bezsenność"" Dario Argento. Bez większych problemów odnajdziecie się w tanich scenografiach, półamatorskim aktorstwie i dość dosłownych scenach mordów. I choć tym razem Argento postawił bardziej na fabułę niż obraz, fani gatunku będą zadowoleni.  Jak to często u Argento bywa, historia zaczyna się od zbrodni. Pewna kobieta zostaje brutalnie zamordowana. Świadkiem jest jej małoletni syn. Komisarz policji obiecuje, że nie spocznie, póki nie odnajdzie winnego. Po 17 latach sprawa wydaje się już dawno rozwiązana, a zabójca leży w grobie. Wszystko to zmienia się, kiedy pewna niezdarna i nieco nazbyt wścibska dziwka odkryje tożsamość swojego klienta. Jest pewna, że to seryjny zabójca. Swoją wiedzą zdąży podzielić się ze znajomą i konduktorem pociągu, zanim sama stanie się ofiarą.  Od tej pory trup pojawia się za trupem. Zawsze są to kobiety i zawsze inspiracją jest pewna dziecięca rymowanka. Prywatne śledztwo w sprawie zbrodni prowadzić będą syn pierwszej ofiary, dziś już dorosły mężczyzna, oraz komisarz policji, teraz na emeryturze, trapiony zanikami pamięci. Powoli odkrywają kolejne warstwy tajemnic otaczających zabójcę, wspólnie dochodzą do wniosku, że pochowany przed laty karzeł wcale nie był zbrodniarzem.  ""Bezsenność"" to rasowy thriller z całkiem nieźle pomyślaną, mocno skomplikowaną fabułą. Sceny mordów niektórych widzów mogą zniesmaczyć, ale ci, którzy znają twórczość Argento, dobrze wiedzą, że ma on na koncie znacznie bardziej widowiskowe i bardziej brutalne sekwencje. Intryga to najmocniejszy punkt obrazu. Znacznie słabiej wypadają aktorzy, w tym także – niestety – Max Von Sydow. To jednak też nie jest żadne zaskoczenie. W giallo nigdy nie chodziło o aktorskie popisy, a Argento zdaje się w ogóle nie przejmować tym, czy jego obsada ma jakiś talent, czy też nie. Dla niego aktorzy są tylko rekwizytami, których potrzebuje, by opowiedzieć swoją historię. Jeśli komuś to nie przeszkadza, ten spokojnie może ""Bezsenność"" obejrzeć.  Polskie wydanie DVD ""Bezsenności"" może niestety rozczarować i nie chodzi tu o brak dodatków. Do tego akurat zdążył nas już dystrybutor przyzwyczaić. Niestety film otrzymujemy nie we włoskiej, a angielskojęzycznej wersji. Argento niestety czasem robi filmy dwujęzykowe, jednak wersja angielska jest zawsze słabsza (głównie ze względu na nie zawsze z sensem dobrane głosy dubbingu). Tak jest niestety i w tym przypadku. Obraz filmu też został nieco 'przycięty' z 1.85:1 do 1.78:1. Na szczęście dźwięk nie został w ten sam sposób potraktowany i do wyboru mamy wersję DD 5.1 lub w oryginale wersję DTS."
Halloween (2007),6,"Rob Zombie swoimi poprzednimi dwoma filmami wyrobił sobie dość jasną pozycję w horrorowym światku. Jedni pokochali jego zwyrodniałe poczucie humoru, taplanie się w makabrze i doskonałą znajomość gatunku, inni znienawidzili go za... zwyrodniałe poczucie humoru, taplanie się w makabrze i uwielbienie dla kiczu. Kiedy zatem świat obeszła informacja, że to właśnie on zrealizuje nową wersję ""Halloween"", niejedna osoba w zdumieniu uniosła brwi.  Zombie na stanowisku reżysera opowieści o zwyrodniałym seryjnym mordercy i jego chorych relacjach z siostrą? To zapowiadało istną ucztę dla prawdziwych fanów horroru. I początek filmu rzeczywiście taki jest. Zombie przemyca do filmu swoje charakterystyczne elementy, czyniąc z rodziny Myersów prawdziwy cyrk psychopatów, na tle których mordercze skłonności Michaela zdają się niewinnym hobby. Ci, którzy znają ""Dom 1000 trupów"", doskonale rozpoznają w tym styl Zombiego.  Kiedy jednak porzucamy małego Michaela na rzecz jego przerośniętej formy dorosłej, film zaczyna zgrzytać. Gdzieś ginie zwariowany Zombie, a coraz bardziej przebija oryginał Carpentera. Wpadając w stare, znajome tory, film traci cały impet, stając się bladym cieniem starego ""Halloween"". Jako naśladowca Zombie jest do niczego. Mierna podróba z każdą kolejną minutą irytuje coraz bardziej, a śmieszna w swych wysiłkach Scout Taylor-Compton tylko wzmaga tęsknotę za młodą Jamie Lee Curtis.  ""Halloween"" to podręcznikowy wręcz przykład na to, że nie należy rezygnować z własnego stylu, nawet dla hollywoodzkiej wytwórni. Zombie może zgarnął za ten film niezłą kasę, ale zmasakrował tylko potencjał wypracowany w pierwszej części filmu i stworzył swój najgorszy obraz – rachityczny cień pierwowzoru, a także debiutu kinowego samego Zombie'ego. Film warto obejrzeć dla scen z dzieciństwa, potem można DVD spokojnie wyłączyć.  Otrzymane do recenzji wydanie DVD ""Halloween"" nie zawiera żadnych dodatków. Jest tylko obraz 16:9 i dźwięk DD 5.1 oraz zapowiedzi innych filmów dystrybutora. Żeby poznać dodatki, trzeba kupić wydanie 2-płytowe. Czy warto? Musicie niestety przekonać się sami."
Sen na jawie (2008),6,"James to bardzo miły człowiek. Ciepły, przyjacielski, spokojny i cichy. I choć zbliża się powoli do 30-tki, to wciąż nic w życiu nie osiągnął. Pewnie dlatego, że zawsze jest potulny, nigdy nie powie ""nie"", co niestety świat wykorzystuje przeciwko niemu, a już szczególnie jego rodzina.  Kiedy na głowę zwala mu się siostra z córką, przyjmuje je życzliwie. Kiedy siostra zabawia się z poznanym dopiero co facetem, James milczy. Kiedy w końcu siostra znika w poszukiwaniu 'planu' ułożenia sobie życia, próbuje zaopiekować się siostrzenicą. Ta nie jest zbyt wdzięcznym obiektem troski i już wkrótce zostaną rozdzieleni przez opiekę socjalną. Jednak gdy dziewczynka poprosi go o zorganizowanie ucieczki z domu dziecka, oczywiście James pomoże jej. W ten sposób rozpoczną wyprawę, która jest niczym sen. Wielka przygoda zbliża ich do siebie, lecz prowadzi w sam środek zadawnionej tragedii.  Hollywood przyzwyczaiło nas, że kiedy za robienie filmów biorą się ludzie bez reżyserskiego przygotowania, jak scenografowie czy montażyści, to najczęściej nic dobrego z tego nie wychodzi. Bill Maher jest jednak chlubnym wyjątkiem. Swoją karierę filmową zaczynał jako facet od efektów specjalnych. Pracował m.in. przy dwóch pierwszych częściach ""X-Men"". ""Sen na jawie"" to jego debiut reżyserski. I choć film z całą pewnością z nóg nie powala, to jest to solidna robota, z której Maher może być dumny.  ""Sen na jawie"" to prosta opowieść o życiowych wrakach. Bohaterowie filmu mają dość proste marzenia: być kochanym, mieć kogoś bliskiego, a jednak wiatr wciąż wieje im prosto w twarz. Idą zatem przez życie niczym zombie bądź lunatycy, karmiąc się iluzjami i płonnymi nadziejami, popijając to wszystko gorzkim koktajlem straconych złudzeń. Mahler nie stara się na siłę komplikować opowieści, pozwala bohaterom przemawiać samym za siebie. W jego wysiłkach dzielnie wspierają go aktorzy. Charlize Theron stworzyła solidną kreację. Znakomicie poradzili sobie też Dennis Hopper i Nick Stahl. Na szczególne słowa uznania zasługuje jednak młoda AnnaSophia Robb, która doskonale wyczuła osobowość bohaterki, nastoletniej buntowniczki o delikatnej konstrukcji psychicznej.  Mahler nie do końca zapanował nad historią, pozwalając jej biec nieco dziko i bezcelowo. W przypadku debiutów to dość częsty błąd. Jeśli jest pojętnym uczniem, to w kolejnych filmach już tych błędów nie powtórzy.  ""Sen na jawie"" to typowy produkt dystrybutora. Film pozbawiony jest dodatków, których jednak i w amerykańskim wydaniu nie było zbyt wiele. Dźwięk to już standardowo Dolby Digital 5.1. Obraz został nieco przycięty na potrzeby telewizorów z 1.85:1 do 1.78:1."
Hellboy: Złota armia (2008),7,"Biedny ""Mroczny rycerz""! Ani nie okazał się najlepszym komiksowym filmem wszech czasów (""Powrót Batmana"" zjada go machnięciem peleryny), ani nawet roku 2008. Kto pokazał Człowiekowi Nietoperzowi i jego podejrzanemu seksualnie koleżce Jokerowi, gdzie ich miejsce w szeregu herosów z dymkiem? Ano znalazł się taki jeden czerwonoskóry ""cham i prostak"" z cygarem w gębie, a na imię mu Hellboy. Tenże syn szatana do spółki z utalentowanym reżyserem del Toro zakręcił kamerą i wyczarował odlotowe wizje, których nie powstydziliby się surrealiści z Salvadorem Dalim na czele. O inspiracjach twórców ""Złotej Armii"" pisano już zresztą w dziesiątkach recenzji, więc nie będę się powtarzać, bo zacnego Czytelnika nie wolno nudzić.  Widza zresztą też, z czego del Toro akurat znakomicie zdaje sobie sprawę. W jego filmie nie brakuje pomysłowych scen akcji włożonych w scenografię z pogranicza baśni i halucynogennego snu, ale równie ważne są moralne rozterki diabła pracującego dla amerykańskiego rządu. Tym razem Hellboy (Perlman) staje do walki z Nuadą (Goss) - wracającym z wygnania księciem elfów, który zamierza przywrócić pobratymcom należne w świecie miejsce. Aby tego dokonać, czarny charakter będzie potrzebował wsparcia tytułowej armii sztucznych stworów. W starciu dobrego demona ze złym magicznym indywiduum ludzkość służy wyłącznie jako mięso armatnie.  Del Toro przypomina Tima Burtona, który jako jeden z niewielu reżyserów potrafi wgryźć się we wnętrza dziwadeł i odnaleźć w nich to, co uniwersalne. Dlatego jego Hellboy lubi używki, proste życie i nie za bardzo interesuje go dziejowa misja. Dzięki temu potencjalne nabzdyczenie zostaje przekłute igłą wyluzowanego cynizmu. W dwójce meksykański twórca dokłada bohaterowi dylematy związane z przyszłym ojcostwem oraz  własną tożsamością. U del Toro nawet dranie nie są krzykliwymi plakatami straszącymi smutnych chłopców z aparatami na dziąsłach. Wszystkie półcienie moralne wrzucono w konwencję komiksu, więc tam, gdzie można było docisnąć bardziej, pozostaje dobry humor. Scena, w której pijany Hellboy do spółki ze swoim kumplem Abe'em śpiewają piosenkę Manillowa, ma szansę przejść do historii alkoholowego wodewilu.  ""Złota Armia"" pojawia się u nas w dwóch wydaniach. W edycji jednopłytowej znajdziecie komentarz reżysera oraz migawkową wizytę na planie. Ponadto widz otrzymuje wgląd w dziennik del Toro. Dodatki zostały przetłumaczone, zaś sam film możecie obejrzeć z napisami bądź lektorem. Obraz w formacie 16:9, dźwięk - Dolby Digital 5.1."
Underworld: Bunt Lykanów (2009),7,"Podczas gdy w ""Zmierzchu"" wampiry ślą cielęce spojrzenia, miłują się i grają w baseball, bohaterowie nowego ""Underworldu"" rozrywają tętnice, masakrują wrogów oraz uprawiają ostry seks nad przepaścią. Oba filmy przeznaczone są dla nastolatków, ale to ten drugi wyraża prawdziwy stan młodego umysłu domagającego się ekstremalnych wrażeń i ekstatycznej miłości podanych z mocą Drakuli opitego krwią Supermana.  ""Bunt Lykanów"" stanowi prequel produkcji z 2003 roku, z której dowiadywaliśmy się, jak to wampiry walczą z wilkołakami we współczesnym świecie. Nowy film cofa się do średniowiecza, by ukazać źródło konfliktu. A było to tak.... Zły przywódca krwiopijców, Viktor (Nighy), postanawia ocalić dziecko pochodzące ze związku człowieka z wilkołakiem, aby uczynić je protoplastą Lykanów - gatunku przyszłych niewolników. Kilkadziesiąt lat później Lucjan (Sheen) służy wraz z pobratymcami w wampirzym zamku, romansując na boku z córką Viktora, Sonją (Mitra). Mężczyźnie marzy się wolność, ale, aby ją osiągnąć, będzie musiał stanąć na czele rewolty przeciwko swym panom.  Na stanowisku reżysera zasiadł doświadczony scenograf, co od razu może nam sporo powiedzieć na temat ""Buntu Lykanów"". Film działa pierwszorzędnie na poziomie mrocznego opakowania i nastroju wyjętego z prozy Lovecrafta. Tatopoulos nie bawi się za to w szczegóły dotyczące realiów historycznych, więc średniowieczne wampirzyce chodzą w wydekoltowanych sukienkach rodem z dekadenckich kolekcji domów mody. Gdy ""Underworld"" oświetlany jest wyłącznie blaskiem księżyca, robi wrażenie jako fascynująca baśń z tragicznym wątkiem miłosnym rodem z Szekspira. Gdy jednak wstaje słońce, napięcie spada niemal do zera. Wygląda na to, że twórcy, kręcąc film o wampirach, sami nabawili się przypadłości swoich bohaterów i uczulili się na światło. Szkoda więc, iż nie przejęli od wąpierzy umiejętności wysysania finansowych soków od wytwórni - poza finałową bitwą obrazowi brakuje nieco epickiego oddechu, zaś sceny akcji kręcone są głównie w zbliżeniach, co zaburza odbiór.  Wszystko to rekompensują jednak nadzwyczaj dobre kreacje aktorskie znanych z poprzednich części Sheena i Nighy'ego. Pierwszy mimo słabych warunków fizycznych manewruje sprawnie między wilkołackim mesjaszem a romantycznym kochankiem. To właśnie dzięki niemu kluczowa scena ""Buntu"" wygrywa bez fałszów i stanowi ładną podbudowę emocjonalną obrazu. Z kolei Nighy wciąż jest zimny, okrutny i zwyczajnie fajny. Tak jak sam film. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Sezon na misia 2 (2008),6,"Marketing płata figle. Wymyślając tytuł filmu, nie zawsze bierze się pod uwagę potencjalny sequel. I tak, akcja ""Madagaskaru 2"" dzieje się w większości w Afryce, a w ""Sezonie na misia 2"" tak sezon, jak i miś grają role wybitnie drugorzędne. Głównym bohaterem jest piesek, co niegdyś porzucił domowe wygody na rzecz rozkoszy lasu, a teraz zostaje odnaleziony i uprowadzony z dzikiego raju przez byłą właścicielkę. Z odsieczą ruszają mu dzicy przyjaciele. Jest wśród nich co prawda miś Boguś, ale jego partia w tym filmie to nawet nie drugie skrzypce – te należą do jego rogatego przyjaciela Elliota, który przeżywa podczas poszukiwań kawalerskie rozterki: poślubić piękną Gizelę czy poprzestać na lubieniu. Stawką wszak – jak się zdaje – jest przyrodzona rogaczom dzikość i wolność.  Warte wzmianki są przynajmniej jeszcze dwa aspekty marketingowe. Po pierwsze, ""Sezon na misia 2"" nie jest rozpasanym, wysokobudżetowym show, tylko dość skromną produkcją, odcinającą kupony od oryginału. Na rynku anglojęzycznym film, omijając kina, trafił bezpośrednio na rynek wideo. Gwiazdy, które w pierwowzorze użyczyły postaciom głosu, zastąpiono ""tańszymi odpowiednikami"", a o stronie wizualnej, wspinając się na szczyty języka dyplomatycznego, można powiedzieć, że obywa się bez fajerwerków. Inna sprawa, że to zdecydowanie nie jest jeden z tych misiów, które co minutę puszczają zawadiacko oczko do dorosłego odbiorcy.  Dość paradoksalnie, ta druga okoliczność jest największą zaletą filmu, który szczęśliwie pozbawiony jest coraz częstszej w animacjach wkurzającej schizofrenii, by dogodzić jednocześnie każdemu, kto jest w stanie kupić bilet (bądź wymusić na kimś jego kupno). Ot, mamy tu prostą historyjkę dla dzieci, promującą niegłupio proste wartości i gdzieś na marginesie porozrzucanych kilka całkiem fajnych motywów, które uczynią seans zupełnie znośnym dla starszych. Mój początkowy sceptycyzm wywołany ubogą stroną graficzną z czasem się skruszył i cichutko parę razy sobie parsknąłem. Ale jeśli na seansie nie będzie obok Was siedziało kilkuletnie usprawiedliwienie kinowej wyprawy, spokojnie możecie sobie darować."
Hanami - Kwiat wiśni (2008),8,"Życie i śmierć, obcość i bliskość, obowiązek i pragnienia serca. Doris Dörrie w swoim najnowszym filmie raz jeszcze spróbuje rozgryźć tajemnice ludzkiej egzystencji. Tym razem jednak rezygnuje ze swego surowego naturalizmu, który widzowie mogą pamiętać z ""Nagich"", i otwiera się na metafizyczne aspekty naszego życia. Dzięki temu udaje jej się podpatrzeć z bliska ulotny taniec ludzkich dusz.  Trudi i Rudi od lat są małżeństwem. Ich współżycie naznaczone jest rutyną i kompromisami. Pewnego dnia Trudi dowiaduje się, że zbudowany świat właśnie dobiega końca – Rudi umiera. Postanawia ukryć przed mężem prawdę, samotnie podliczając plusy i minusy ich małżeństwa i próbując na koniec raz jeszcze spotkać się z całą rodziną. Do końca pozostaje żoną i matką, które to role przyjęła przed wieloma latami za ceną własnych marzeń.  Czy warto było się ich wyzbywać? Pierwsza część filmu daje gorzką odpowiedź. Rudi zachowuje się jak automat, od lat powtarzając te same komunały, dzień po dniu zapełniając godziny tymi samymi czynnościami. Ich dzieci rozeszły się po świecie i dziś rodzice mało je obchodzą, są dla nich niemalże obcymi ludźmi, dodatkowym i do tego bardzo kłopotliwym problemem. Zdaje się zatem, że poświęcenie nie było wiele warte i tylko w śmierci jej marzenie może stać się rzeczywistością. Pewnie dlatego to właśnie ona, a nie Rudi, umiera pierwsza.  Druga część filmu przynosi jednak zupełnie inne spojrzenie na Trudi i jej los. Zrozpaczony po stracie żony Rudi sprzedaje swój dobytek i ze wszystkimi pieniędzmi (oraz ukochanym strojem Trudi) wyrusza do odległej Japonii. Tam mieszka ulubiony syn kobiety, Karl. Japonia to również jej ukochany kraj, który znała tylko z pocztówek. Idąc śladami jej pragnień, w świecie kompletnie sobie obcym, zagubiony Rudi odkrywa, jak wielką rolę w jego życiu odgrywała żona. Podczas gdy w pierwszej części wydaje się, że Trudi jest ofiarą, teraz okazuje się, że cały świat rodziny, wszystko jest wyłącznie jej dziełem. Gdyby nie Trudi, nikogo z nich nie byłoby na świecie, nawet Rudi nie mógłby przez lata żyć swoim niezmiennym trybem. Trudi i Rudi zlewają się w jedno. Ich losy okazują się splatać i tworzyć całość, która jest czymś więcej, niż tylko sumą poszczególnych części. Kiedy Rudi to w końcu zrozumie, kiedy ujrzy Górę Fudżi, odzyska ukojenie i odnajdzie spokój w objęciach żony. W ten sposób przekazuje nam wielką tajemnicę życia, którą cywilizacja Zachodu skoncentrowana na ""ja"" woli ignorować: czasem ""ja"" to ""my"".  Doris Dörrie zaskoczyła mnie swoim najnowszym filmem. Jej fascynacja Japonią jest oczywiście dobrze znana, a jednak ""Hanami - Kwiat wiśni"" wybiega poza jej dotychczasowe obrazy. Boleśnie przenikliwy, przejmująco smutny, ale jednocześnie niosący ukojenie i spokój. Reżyserka rezygnuje w zasadzie z ostrej i dosadnej obserwacji na rzecz cierpliwej kaligrafii obrazu, ruchu i gry aktorskiej. Na początku Dörrie jest uczennicą trudnej sztuki tworzenia filmowego portretu rodziny, idąc niemal po śladach wielkiego Yasujirō Ozu i jego ""Tokijskiej opowieści"". Wraz z kolejnymi scenami staje się adeptką kolejnych stopni wtajemniczenia, a jej historia nabiera osobistego charakteru, idąc już swoimi własnymi, choć przecież znanymi torami.  ""Hanami - Kwiat wiśni"" zachwyca bezbłędnym wykorzystaniem kamery. Hanno Lentz chyba nigdy wcześniej nie stworzył równie mocnych, a jednocześnie delikatnych zdjęć przekazujących i brutalność szarej egzystencji, i delikatną ulotność piękna. Dörrie znalazła również idealnych odtwórców głównych ról. Zarówno Elmar Wepper jako Rudi, jak i Hannelore Elsner jako Trudi wynoszą historię poza banalną przypowiastkę o starzeniu się i umieraniu. Dzięki nim jest to piękny i mądry film o decyzjach, które budują świat, nasz świat, nawet jeśli trwa on tylko kilka chwil. "
Obywatel Milk (2008),7,"27 listopada 1978 roku. Tę datę zna w Ameryce każdy walczący o prawa gejów i lesbijek. Wtedy to Harvey Milk – jeden z pierwszych otwarcie przyznających się do homoseksualnej orientacji polityków wybranych do władz miejskich – zostaje zastrzelony. Zamachowcem okazał się jego 'kolega' z rady miejskiej, Dan White, zwolennik konserwatywnych wartości moralnych. Jak doszło do tego wydarzenia i jakim cudem gej został wybrany do władz miejskich, dowiemy się z nowej opowieści Gusa Van Santa ""Obywatel Milk"" – jego najbardziej mainstreamowego filmu od ośmiu lat.  Po kilku skromnych, acz artystycznie bardzo udanych dziełach Van Sant był w końcu gotowy raz jeszcze spróbować swych sił w Hollywood. Tym razem jednak postanowił zrealizować film, który z wielu powodów byłby mu bliski. Rezultatem jest zaskakująco dojrzały i bardzo osobisty obraz będący czymś więcej niż tylko biografią. Owszem, w ""Obywatelu Milku"" poznajemy historię wzlotu i straszliwego upadku Harveya Milka. Przede wszystkim jednak ""Milk"" jest zapisem pewnej epoki, sentymentalnym spojrzeniem wstecz na pionierów walki o prawa gejów i lesbijek, ale i na czasy młodości samego Van Santa (miał on 26, kiedy zginął Milk). I na tym polu film jest po prostu rewelacyjny. Reżyser znakomicie oddaje ducha czasu przez zdjęcia, scenografię, muzykę, ale i za sprawą włączenia do swego działa materiałów archiwalnych. ""Obywatel Milk"" przesiąknięty jest duchem lat 70., pozostając jednocześnie wolnym od stereotypów, jak sauna czy kolorowe chusty. Patrząc w ten sposób na ""Obywatela Milka"", można wręcz stwierdzić, że idealnie wpisuje się on w nurt kina sentymentalnego kreowanego obecnie przez młodzież czasów hippisów, którzy powoli starzeją się i spoglądają wstecz na czasy swojej młodości, kiedy  zamiast w Internecie, spędzało się czas ze sobą rzeczywiście i wspólnie walczyło się o lepsze jutro. Do nurtu tego należy ""Across the Universe"", a teraz i ""Obywatel Milk"".  Jednak film Van Santa nie patrzy tylko wstecz, lecz można go również odczytywać jako komentarz do spraw bieżących. Koncentrując się wyłącznie na końcowym okresie życia Milka, reżyser kreśli portret zaangażowanego polityka, który mocno wierzy w swoje przekonania. Można by wręcz powiedzieć, że jest fanatykiem idei, poświęcając jej wszystko, nawet szczęście w życiu osobistym. Filmowy Milk bardzo przypomina swoim postępowaniem George'a W. Busha. Obaj są gorącymi orędownikami swoich przekonań. Dla walki o nie są w stanie zrezygnować z prywatności, a nawet narzucić jej brak wszystkim wokół. Obaj też w walce o swoje idee wyznaczyli teren, gdzie toczyć się będzie bój (tu jednak Bush wybrał miejsce daleko od domu, podczas gdy Milk doprowadził do starcia na własnym podwórku). W ten sposób ""Obywatel Milk"" staje się opowieścią o fanatyzmie politycznym i moralnym, którego źródła prowadzą wprost do religii. Milk walczy o prawa maluczkich, gnębionych i prześladowanych, jego losy oglądamy od momentu rozpoczęcia działalności publicznej, a jego głównym przeciwnikiem są współcześni faryzeusze – czyni to z niego postać wręcz chrystusową. Dodajmy teraz do tego jego śmierć, pochód 'wiernych' oraz wspomnienie o samobójstwie White'a (aluzja do Judasza), a otrzymamy nic innego jak ewangeliczną historię, czyli to, co Bush mozolnie konstruował przez osiem lat swojej prezydentury. Jednak Van Sant unika odpowiedzi na podstawowe pytanie: co czyni jednych dobrymi fanatykami (Milk), a innych złymi (Anita Bryant, Bush).  ""Obywatel Milk"" mimo interesującego scenariusza zapewne nie zrobiłby takiego wrażenia, gdyby nie Sean Penn. To, co wyprawia on na ekranie, może przyprawić o zawrót głowy. Nie ma ani jednego słabego momentu, minimalnego nawet potknięcia. W każdej scenie, w każdym ujęciu jest perfekcyjnym Milkiem, kto wie, może nawet lepszym i bardziej charyzmatycznym niż oryginał. Penn lśni niczym supernowa, a jednak nie potrafi przyćmić dwóch innych aktorów: Josha Brolina i Jamesa Franco. Ta dwójka dotrzymuje kroku Pennowi, przez co film może pochwalić się jedną z najlepiej dobranych obsad 2008 roku. Czyni to z najnowszego dzieła Van Santa obraz ze wszech miar warty obejrzenia. Jeśli jednak mam być zupełnie szczery, to uważam, że reżyser ma na swoim koncie zdecydowanie lepsze obrazy. Ponieważ jednak były one niszowe, mało kto je mógł zobaczyć. Z tym – mam nadzieję – będzie inaczej."
Opór (2008),5,"Przez całe dziesięciolecia Żydzi w filmach o II Wojnie Światowej pokazywani byli w ten sam sposób: jako ofiary prowadzone na rzeź. Getto, strych lub piwnica i obowiązkowy obóz koncentracyjny. Otoczenie zmieniało się, postać Żyda nie. Apogeum nastąpiło w roku w 1993, kiedy Steven Spielberg stworzył ""Listę Schindlera"", w której Żydzi cierpieli w sposób tak przejmujący jak nigdy wcześniej, a ich wybawcą stał się stuprocentowy aryjski Niemiec.  Kino XXI wieku jest już jednak gotowe porzucić ten obraz Żydów. Teraz przyszła pora na pokazanie ich, jak walczą, zbrojnie przeciwstawiając się zgotowanej im zagładzie. Ich los jest w ich własnych rękach. Nawet jeśli po drodze wielu zginie, to część będzie miała szansę na ocalenie, i to nie dzięki obrotnym Niemcom, współczującym Polakom, wrażliwym Francuzom czy Holendrom, a dzięki swojej własnej determinacji i – kiedy trzeba – bezwzględności.  Pierwszą jaskółką nowych czasów jest właśnie ""Opór"" Edwarda Zwicka. Film inspirowany jest prawdziwą historią braci Bielskich, którzy na Kresach Wschodnich zorganizowali żydowską partyzantkę skutecznie walczącą z nazistami. Dzięki nim setki Żydów z terenów dzisiejszej Białorusi i Litwy przeżyło okrutny czas Szoa. To interesująca i kontrowersyjna historia, ale nie dowiemy się tego z filmu, a jedynie z opracowań historycznych. Zwick bowiem zrobił film hybrydę. Bohaterowie są już wojownikami, ale nie przestają być ofiarami. Reżyser woli koncentrować się na niedoli Żydów, z wielką wprawą pokazując wynędzniałych, zrozpaczonych ludzi umykających z kolejnej masakry, głodujących i zamarzających na śniegu czy wreszcie rzucających się z ledwo działającą bronią na czołgi. Te sceny są tak wzruszające, że trzeba być naprawdę z kamienia, by nie uronić choćby jednej łzy. Z tego samego powodu bohaterem filmu jest Tuwia Bielski, któremu Zwick nadaje mesjanistyczny charakter, ukazując go niczym drugiego Mojżesza, wybawcę i pacyfistę. Sceny przemocy ograniczone są do minimum i następują jako efekt zrozumiałej potrzeby zemsty (zabicie rosyjskiego milicjanta, lincz na niemieckim żołnierzu) lub obrony po zdradzie czy akcji zbrojnej przeciwnika. Zus Bielski –  postać nakierowana na walkę za wszelką cenę, bezwzględną i niedyskryminującą –  zostanie odsunięty na bok, i to dosłownie, przez wysłanie go na pół filmu do oddziału rosyjskiej partyzantki, gdzie nie widzimy jego działań.  Zwick jak zwykle wykazał się pełnym profesjonalizmem, jednak artystą to on z całą pewnością nie jest. Zabrakło mu odwagi, by włożyć kij w mrowisko i pokazać prawdę o wojnie, która wymaga bezwzględności i okrucieństwa zgodnie z filozofią albo my, albo oni. Kolejne sceny filmu zrealizowane zostały sprawnie, ale według wzoru znanego, i to nie tylko z innych filmów o Holokauście, ale też i z wcześniejszych obrazów Zwicka. Solidne aktorstwo uwiarygodnia nakreślonych bohaterów, nadając im pozory życia, bo jednak mimo wszystko pozostają bardziej nośnikami cech i idei niż ludźmi z krwi i kości.  W Polsce ""Opór"" zapewne wzbudzi pewne kontrowersje. Nie ze względu na sam film, ale ze względu na braci Bielskich, których podejrzewa się o dokonanie mordu na Polakach. Oliwy do ognia dolewa fakt, że film rozpoczyna się od napisu 'historia prawdziwa', co jest jednak sporym naciągnięciem. Film, owszem, jest inspirowany rzeczywistymi zdarzeniami, lecz nie jest dokumentem. De facto jest to po prostu kolejna judeochrześcijańska przypowieść o zbawieniu przez własne działanie, pracę, walkę i organizowanie się we wspólnotę. Jeśli tak spojrzy się na ""Opór"", nie znajdziecie w nim nic kontrowersyjnego, a wręcz przeciwnie – afirmację idei, którym według statystyk większość z nas pozostaje wierna."
Teknolust (2002),4,"Oto kobiece spojrzenie na przyszłość ludzkości. Samotna Tilda Swinton ma mózg i nie boi się go użyć. Rezultatem jej zabawy w Boginię cyberprzestrzeni jest powstanie trójki cyfrowych klonów jej samej. Udoskonaliła je i podrasowała, nadając każdej odmienne cechy charakteru. Żyją w wirtualnym świecie, lecz mogłyby żyć i w świecie realnym, gdyby tylko odporne były na wszelakie mikroby. Jedna z nich tę odporność zdobyła i co jakiś czasy wychodzi na łowy w poszukiwaniu męskiego nasienia, które okazuje się niezbędnym elementem diety cyfrowych istot. Problem w tym, że po kontaktach z zagadkową kobietą mężczyźni zapadają na bezpłodność, co prowadzi do rozpoczęcia śledztwa przez specjalną jednostkę prowadzoną przez dość dziwnego oficera.  Brzmi jak komedia, prawda? Niestety z przykrością stwierdzam, że do komedii jej daleko. Zresztą do czegokolwiek innego też. Gdybym nie znał literatury SF, po obejrzeniu ""Teknolust"" z całą mocą powiedziałbym 'kobiety wara od science fiction"". Interesujący pomysł jest tu całkowicie niewykorzystany, stał się prostą i mało oryginalną powiastką o tym, że dziewczyny też się chcą zabawić. Cóż, mnie o tym przekonuje stary ale jary przebój Cyndi Lauper ""Girls Just Want to Have Fun"". Powiedziałbym nawet, że tamten teledysk miał większą wartość artystyczną niż film Lynn Hershman-Leeson.  W ""Teknolust"" kuleje wszystko, lecz przede wszystkim sama konstrukcja. Film jest za krótki, ma za mało rozbudowaną fabułę, a jednocześnie za dużo bohaterów. W ten sposób wszystko dzieje się w ekspresowym tempie, nie ma miejsca na bliższe poznanie bohaterów. Kolejne sceny przemykają przez ekran niczym seria z kałasznikowa. Na nic nie ma czasu, na oddech, wątki poboczne, nie mówiąc już o pytaniach egzystencjalnych, które aż prosiło się zadać. ""Teknolust"" paradoksalnie mogło się uratować, gdyby reżyserka drastycznie go skróciła. Zamiast 80 minut powinno być 20 – tyle mniej więcej miała materiału – i wtedy miałoby to sens, ręce i nogi.  Jedyny plus to Tilda Swinton, którą w różnych perukach, strojach i makijażach możemy podziwiać przez prawie cały film. Jeśli jesteście fanami aktorki, to możecie sięgnąć po DVD, ale nie spodziewajcie się cudów. Mam wrażenie, że Swinton pojawiła się tu tylko dlatego, że przyjaźni się z reżyserką.  ""Teknolust"" zostało u nas wydane na DVD w serii Kina Domowego. Nie należy zatem spodziewać się zbyt wiele. Brakuje dodatków, których jednak zapewne przy tym filmie nigdy nie było. Sam film jednak przygotowano na szczęście solidnie. Obraz jest w miarę dobry, a dźwięk to DD 5.1 lub DTS, co oznacza, że przynajmniej głośniki się nie zmarnują."
Ciekawy przypadek Benjamina Buttona (2008),7,"Najnowszy film Davida Finchera aż prosi się o oglądanie go w wielkim, wygodnym fotelu, w drewnianej chacie zasypanej śniegiem, przy wesoło płonącym ogniu w kominku i herbatą z cynamonem w dłoniach. Można też historii życia Benjamina Buttona wysłuchać w szpitalu – jak to czyni jedna z bohaterek filmu. Większości z nas wystarczyć będzie musiała sala kinowa. Niezależnie od warunków na nas wszystkich czeka wspaniała gawęda, która oczaruje, wzruszy i rozbawi.  Wszystko zaczyna się od tragedii. Koniec sierpnia 2005 roku, Nowy Orlean. Na kilka godzin przed nadejściem huraganu Katrina w jednym z miejskich szpitali kobieta żegna się ze swoją umierającą matką. Ta prosi córkę, by przeczytała jej pamiętnik, który trzyma w torbie. Jego autorem jest niejaki Benjamin Button, który przyszedł na świat w bardzo nietypowych okolicznościach. Urodził się jako pomarszczony staruszek, a wydająca go na świat matka zmarła przy porodzie. Porzucony przez ojca schronienie znajdzie w domu starców. Jednak tak naprawdę, to historia Benjamina Buttona zaczyna się od innej tragedii – od dramatu ślepego zegarmistrza, którego syn zginął na wojnie. Zrozpaczony skonstruował zegar, który odmierza czas do tyłu. Właśnie ten zegar będzie powodem dziwnego losu Buttona.  Podczas gdy wszyscy wokół Benjamina starzeją się, on staje się coraz młodszy i żwawszy. Mogłoby się wydawać, że ma niezwykłe szczęście, któż z nas bowiem nie chciałby być młody w podeszłym wieku? Niestety szybko odkryje, że jego przypadłość wiąże się także z bólem i goryczą niespełnienia. Kiedy poznaje młodziutką Daisy, zakochuje się w niej od pierwszego wejrzenia. Ponieważ jednak wyglądem przypomina wysuszone na wiór śliwki, a ona tryska dziecięcą urodą i energią, ich miłość nie ma szans na rozwój. Dopiero po latach ich losy splotą się ponownie, lecz prawdziwe uniesienie podążających w przeciwnych kierunkach dusz nie może trwać długo.  David Fincher okazuje się zaskakująco utalentowanym gawędziarzem. Nie spieszy się z opowiadaniem historii Buttona. Cierpliwie i z wielką wprawą odsłania kolejne losy bohaterów. Zapierające dech w piersiach zdjęcia, niezapomniana muzyka i znakomite kreacje składają się na opowieść magiczną. Piękno obrazów i wzruszająca gra aktorska to zresztą dwa najważniejsze atuty ""Ciekawego przypadku Benjamina Buttona"". Brawa należą się nie tylko Bradowi Pittowi i Cate Blanchett, ale również całej plejadzie aktorów drugoplanowych z Tildą Swinton i Taraji P. Henson na czele. Dla estetów obraz Finchera będzie prawdziwym arcydziełem.  A jednak, kiedy minie pierwszy zachwyt filmem, kiedy wspomnienie cudownych zdjęć i muzyki zacznie blaknąć, w głowie pojawi się niepokojąca myśl: co pozostanie z niego w pamięci? Obawiam się, że niewiele. Filmowi brakuje wyrazistości, duszy, charakteru. ""Ciekawy przypadek Benjamina Buttona"" przypomina skrzyżowanie ""Pamiętnika"" z ""Zabójstwem Jesse'ego Jamesa przez tchórzliwego Roberta Forda"". Po tym pierwszym odziedziczył historię wielkiej miłości, po drugim sposób narracji, zdjęcia i Brada Pitta.  Nie jest też do końca jasny cel powstania filmu. Brakuje w nim myśli przewodniej. Gdyby obraz zrobił Almodóvar, ""Button"" zachwycałby jako melodramat. U Wesa Andersona podkreślona zostałaby ekscentryczność i absurdalność całej sytuacji. Paul Thomas Anderson stworzyłby prawdziwy fresk ludzkiego przeznaczenia, zaś Todd Solondz wprowadził nas w świat depresji i perwersji. A Fincher? On po prostu zrobił ładny film. Dlatego też ""Ciekawy przypadek Benjamina Buttona"" to obraz przede wszystkim dla tych, którzy szukają doznań zmysłowych. Ci właśnie najwięcej wyniosą z seansu i będą pod przemożnym wrażeniem piękna fincherowskiej wizji."
Gomorra (2008),9,"Książka Roberta Saviano odniosła niebywały sukces wśród czytelników i krytyków. Za głośne mówienie o tym, o czym na ogół się szepcze, Kammora wydała na pisarza wyrok śmierci, co prócz oczywistych kłopotów przysporzyło mu jeszcze większej popularności. Co ciekawe, film, który powstał na jej podstawie, jest równie dobry, jeżeli nie lepszy niż książka. A przecież opowieści Saviano zaadaptować się nie da.  ""Gomorra"" jest pisana od wewnątrz. Każde zdanie jest przetrawione i nasycone emocjami. Pisarz nie chce tylko opisywać, jego ambicje sięgają dużo dalej, chce poruszać rząd ludzkich sumień. Mówienie o tym, co oficjalnie przemilczane, jest dla niego Conradowskim z ducha wymierzaniem sprawiedliwości widzialnemu światu. Nie ma tu dystansu do opisywanej rzeczywistości, jest ona boleśnie bezpośrednia. Nic więc dziwnego, że momentami autor popada w niebezpieczną z literackiego punktu widzenia egzaltację. Najmocniejsze momenty są wtedy, kiedy ""poezja"" ustępuje suchej prozie i tylko momentami delikatnie przez nią przeziera. I właśnie w tym duchu utrzymany jest  inspirowany książką film Matteo Garrone.  ""Gomorra"" nawiązuje do najlepszych tradycji włoskiego neorealizmu. Często w dyskusji o filmie mówi się, że jest on robiony jak dokument lub paradokument. Nic bardziej mylnego, bohaterem tego filmu jest kamera, to ona z sobie tylko danych punktów widzenia obserwuje świat. Chaotyczność obrazu skontrastowana jest z  wystudiowanymi i dopieszczonymi zdjęcia. Każda z jazd kamery jest przemyślana, każdy kadr zakomponowany. Obiektyw nie jest jednak źrenicą bohatera, ale autonomicznym podmiotem.  O mafii i zbrodni można mówić na kilka sposobów. ""Ojciec Chrzestny"" stworzył mitologiczny obraz ""rodziny"" na wzór szekspirowskich tragedii. Martin Scorsese skoncentrował się na ulicznych cwaniaczkach, żołnierzach zorganizowanej przestępczości, nasycając opowieść brutalnością, okrucieństwem, ale też swoistą witalnością i atrakcyjnością. ""Rodzina Soprano"" pokazała codzienną zwyczajność i banalność zbrodniczego życia. Wszystkie te narracje, chcąc nie chcąc, stworzyły bohaterów, którzy są nam w jakiś sposób bliscy. Czy chodzi o tragedię władzy (wspomniany ""Ojciec Chrzestny""), o marzenia o szalonym życiu (""Chłopcy z ferajny""), czy też o rozdartego między brudnym i bezwzględnym fachem a troską o rodzinę mafioza (Tony Soprano), wydają nam się oni ludzcy i na swój sposób sympatyczni. Strategia ""Gomorry"" jest całkowicie inna, to mozaika wątków układająca się w fresk ziemi jałowej, pozbawionej jakiejkolwiek wzniosłości, mitologii czy symboliki. Jaka jest, każdy widzi, może wyjątkiem są ci, którzy po niej stąpają.  Każdy z wątków ""Gomorry"", z wyjątkiem wymiaru socjologicznego, tj. mającego pokazać kolejne dziedziny działania Kammory, rożne wymiary niszczenia tkanki społecznej, ma swoich bohaterów, będących pełnokrwistymi postaciami, a nie tylko rezerwuarem znaczeń. Nie znaczy to jednak, że widz łatwo się z nimi identyfikuje. Reżyser pozostawia nas na zewnątrz opowiadanej historii, chce byśmy ją zrozumieli, ale nie pozwala nam roztopić się w zbyt łatwej empatii.  ""Gomorra"" być może nie jest arcydziełem, ale z całą pewnością jest filmem znakomitym. Brak tu efekciarstwa, które sprawia, że każdy dorastający chłopiec i dziewczynka uwielbiają filmy o gangsterach. Brak kwestii, które można by cytować na imprezach. Jest za to kilka scen, jak chociażby ta w domu rodziny oddającej ziemię pod nielegalne wysypiska, które zapadają w pamięć i świadczą o niesamowitym wyczuciu materii filmowej przez twórców. Te kilka obrazów nasącza ""Gomorrę"" wystarczającą dawką poezji, aby wykroczyć daleko poza to, co często mylnie jest odbierane jako paradokumentalny obraz mafii na południu Włoch.  W książce Savianno prowadził narrację na trzech poziomach: dokumentalnym – przywracał pamięć o zbrodniach, opisywał procedery, które większość wolałaby przemilczeć; poetyckim, gdzie to, co opisane, nabiera wymiaru metaforycznego; socjologicznym, pokazując system Kammory jako logicznie wynikającą i integralną część neoliberalnej gospodarki. W filmie wnioski widz musi wysnuć sam. I bardzo dobrze."
Flip i Flap na bezludnej wyspie (1951),7,"Mnóstwo upadków, potknięć, niespodziewanych kopniaków – komedie z udziałem Stana Laurela i Olivera Hardy'ego to pasmo fatalnych zbiegów okoliczności i niepowodzeń, ale tylko w odniesieniu do przygód bohaterów. W rzeczywistości perypetie Flipa i Flapa odniosły olbrzymi sukces i przez dziesiątki lat cieszyły widzów mistrzowskimi gagami.  Trzypłytowa kolekcja DVD wydawnictwa Kartunz Klasix zgromadziła w ponad 250 minutach łącznej projekcji siedem filmów z udziałem sławnego duetu. Najwcześniejszy pochodzi z roku 1918 pt. ""Włócząc się bez celu"", w którym Stan Laurel wcielił się w rolę ubogiego „dżentelmena”, który jedyne, czego pragnie, to zjeść sycący obiad, najtańszym kosztem oczywiście. Wstęp oprawiony jest komentarzem, z którego pokrótce można dowiedzieć się o okolicznościach rozwoju kariery przyszłej gwiazdy, a co najważniejsze – narrator uświadamia, jak drogocenne jest to widowisko. Ze względu na upływ czasu może to być ostatnia zapisana wersja, gdyż oryginał prawdopodobnie nie przetrwa jego niszczącego wpływu.  Na jednej z płyt znajduje się także film pt. ""Skradzione klejnoty"" z roku 1931, który powstał z inicjatywy filmowców na rzecz artystów cierpiących na gruźlicę. Wszyscy aktorzy zgodzili się zagrać w nim charytatywnie, a koszty produkcji pokryła pewna korporacja tytoniowa. Niemniej obraz cieszy obecnością największych gwiazd tamtego okresu zgromadzonych w jednym miejscu i w jednym czasie.  Ostatnia produkcja z udziałem panów Stanleya i Ollego (my nazywamy ich Flipowski i Flapowski) to ""Atoll K"" z roku 1951 znany pod wieloma tytułami, np. ""Utopia"" czy ""Flip i Flap na bezludnej wyspie"", co akurat nie oddaje w pełni charakteru ich przygód, gdyż docierają do wyspy, która właśnie wyłoniła się z wody, ale z pewnością nie nacieszą się samotnością. Wraz z nimi podróżowali bowiem bezpaństwowiec i emigrant, następnie dołączyła do nich panna uciekająca przed swym narzeczonym. Jakby tego było mało, w niedługim czasie okazuje się, że wyspa jest źródłem niewyobrażalnej ilości uranu. Bohaterowie tworzą więc swój własny rząd, by żadne państwo nie mogło odebrać im ich własności. Nie przewidzieli jednak, że napisawszy konstytucję, która ustanawia brak prawa i podatków, stworzyli idealny kraj dla najgorszych szubrawców.  Choć na przestrzeni kilkudziesięciu lat zauważyć można tendencję spadkową błyskotliwości gagów autorstwa Laurela, nie zmienia to faktu, że produkcje te tak znacząco różnią się od współczesnych, że z największą przyjemnością można je oglądać bez końca.  Mimo iż DVD nie zawierają żadnych dodatków, nie sposób oprzeć się okazji posiadania obrazów, które z wielkim rozgłosem przeszły do historii. Każda z płyt oferuje lektora lub brzmienie oryginalne, obraz zapisany w formacie PAL 4:3. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Spotkanie (2007),8,"W swoim drugim reżyserskim projekcie aktor Thomas McCarthy kontynuuje opowieść o zwyczajnych ludziach, ich zmartwieniach, bolączkach i nadziejach na przyszłość. I jak w debiutanckim ""Dróżniku"", tak i tu gorzkie chwile przeplatają się z momentami czystego szczęścia. Zupełnie jak w życiu.  Życie profesora Waltera Vale'a przypomina zimny kominek wypełniony popiołami, wśród których tli się już tylko jedna iskierka. Jego egzystencja pozbawiona jest radości, pasji. Wszystko robi rutynowo. Nawet muzykę, ostatni link łączący go z rzeczywistym światem, traktuje w sposób mechaniczny. Wszystko to się jednak zmieni, kiedy zmuszony do udziału w konferencji naukowej powraca do swojego starego mieszkania. Okazuje się jednak, że nie jest ono puste. Witają go równie co on zaskoczeni nielegalni emigranci, Tarek i Zainab. I jak to u McCarthy'ego bywa, niezręczne spotkanie przerodzi się w nić porozumienia, a ta w równie niezręczną przyjaźń. Bo jakże może być inaczej? Bohaterów różni przecież wszystko. Pochodzenie, kultura, język, obyczaje, wiek, priorytety. Jednak na najbardziej podstawowym poziomie nie ma to większego znaczenia. Liczy się życie, radość, pasja. Pełen energii, pozytywnie nastawiony Tarek roznieci uśpiony w Walterze ogień.  ""Spotkanie"" można sprowadzić do roli komentarza współczesnej sytuacji geopolitycznej Ameryki. Pokazuje, że narastająca ksenofobia jest błędna, że inności nie trzeba się bać, lecz wręcz przeciwnie, należy pozwolić jej wejść w nasze życie. Ta różnorodność wzbogaca nas i otwiera nam drogę do nieznanych doznań. To ona de facto jest życiem i należy jej bronić przed ignorancją, bezduszną biurokracją oraz irracjonalnym strachem. Jednak jest to tylko jedna strona medalu. Kiedy bowiem porówna się ""Spotkanie"" z ""Dróżnikiem"", wyraźnie zauważa się istniejące między nimi podobieństwa. Reżyser zdaje się cały czas opowiadać tę samą historię, którą można odnieść do aktualnej sytuacji, lecz która w rzeczywistości jest bardziej uniwersalna. To opowieść o wartości i niezbywalnej potrzebie kontaktu z drugim człowiekiem, zwłaszcza w momentach trudnych. Swoimi bohaterami czyni ludzi szarych, ginących w tle bądź znajdujących się całkowicie poza nawiasem społecznym. Nadając wartość i piękno ich życiu, wprowadza piękno i wartość w życie widzów. W przeciwieństwie jednak do ""Dróżnika"" ""Spotkanie"" nie ma happy endu, a mimo to pozostawia po sobie pozytywną energię, i to jest chyba najpiękniejsze w tym filmie.  ""Spotkanie"" to ciepła, sympatyczna opowieść, której atutami jest nie tylko przemyślany, korzystający ze znanych wzorców scenariusz, ale i dobre kreacje aktorskie. Oczywiście prym wiedzie tu Richard Jenkins, który zwłaszcza w początkowych sekwencjach, kiedy gra zasklepionego w sobie profesora, daje popis prawdziwego talentu. Znakomitą rolę stworzyła też Hiam Abbass, która ostatnio zdaje się być w życiowej formie. Cicha, wrażliwa, a zarazem twarda Mouna w jej wykonaniu to jedna z ciekawszych kobiecych postaci ostatniego roku w amerykańskich kinach. Zapewne kariery w Hollywood nie zrobi, niemniej jednak każdy szanujący się kinoman powinien jej nazwisko zapamiętać (a tak naprawdę znać je już od dawna). Młodzi Haaz Sleiman i Danai Jekesai Gurira daleko nie odbiegają aktorskim wyjadaczom, i to właśnie dzięki temu ""Spotkanie"" jest tak solidną, wartą obejrzenia produkcją."
Droga do szczęścia (2008),8,"Ach ta romantyczna miłość! On i ona spotykają się i czas zatrzymuje się w miejscu. Porywa ich taniec wzajemnego przyciągania. Ulatują w przestrzeń, gdzie wszystko jest możliwe, gdzie marzenia się spełniają. I wtedy pojawia się ono – dziecko. Ciąża nieplanowana, ale będąca owocem namiętnej miłości, więc przyjęta z radością. Jeszcze nie zdają sobie sprawy, że jest to kamień przytroczony do szyi, który ciągnie ich w dół ku życiu szaremu, normalnemu, nudnemu. Pozostaje im już tylko dom, praca, kolejne dzieci, nic nieznaczące romanse w pracy lub z sąsiadami, alkohol, szaleństwo, śmierć. A marzenia? Większość z nas uczy się żyć bez nich. Codzienność czasem uwiera, ale od czego jest telewizja, spotkania ze znajomymi, wakacje nad jeziorem.  Niestety nie wszyscy potrafią zamknąć się w gorsecie konsumpcyjnego pragmatyzmu. Jedną z tych nieszczęsnych dusz jest April, niespełniona aktorka, gospodyni domowa, żona szarego urzędniczyny, matka dwojga dzieci. Dla niej cudowny domek na wzniesieniu staje się więzieniem, z którego nie potrafi się wyzwolić. Zamknięta w szklanych murach widzi świat możliwości – tuż na wyciągnięcie ręki, a jednak zbyt odległy, zbyt niejasny, by mogła się go chwycić. Dusi się w uniformie przedmieścia, żyje, nieustannie wstrzymując oddech, czekając, kiedy będzie mogła odetchnąć pełną piersią. Pragnie wyrwać się z niewoli. Ziemię Obiecaną widzi w Paryżu, o którym tyle słyszała od męża.  Frank, podobnie jak jego żona April, miał kiedyś marzenia. Niezbyt sprecyzowane, to prawda, wiedział jednak, że chce być kimś wyjątkowym. Po siedmiu latach małżeństwa coraz bardziej dociera do niego, że niezauważalnie wszedł na ścieżkę ojca, którego nie potrafił szanować za zgodę na nudną wegetację. April jest dla niego ciągłym przypomnieniem o planach, które razem snuli, o życiu, jakie mieli wieść. Z inną kobietą przy boku pewnie ustatkowałby się i stał szaraczkiem, niewychylającym się ze swojej wygodnej norki. Przy April jednak wciąż czuje gorycz niespełnienia, wciąż na nowo musi udowadniać, że jest mężczyzną, że ma odwagę żyć. Nie jest jednak April, nie ma w sobie tego szalonego pędu ku niezależności. To rodzi pęknięcie, z którego przez lata nie będą sobie zdawać sprawy. Kiedy w końcu przejrzą na oczy, odnajdą się po dwóch stronach niezgłębionej przepaści. Spróbują przerzucić ponad nią most. Czy jest to jednak możliwe, kiedy jedno chce absolutu, a drugie zadowoli się kompromisem?  W ""Drodze do szczęścia"" Sam Mendes powraca do tematu, który poruszył w swoim słynnym debiucie kinowym ""American Beauty"". W rzeczy samej, oglądając nowy film Mendesa, ma się nieodparte wrażenie, że jest to tamten film, tyle że pozbawiony ochronnej tarczy cynicznego humoru. W ""Drodze do szczęścia"" reżyser dotyka samej istoty bólu wiecznego niespełnienia i nie zamierza łagodzić go poprzez sztuczne kreowanie dystansu. Adaptacja powieści Richarda Yatesa to bliskie spotkanie trzeciego stopnia z tymi, którzy nie potrafią pogodzić się z wygodnym życiem, ciepłą posadką i brakiem perspektyw. Mendes ponownie przygląda się smutnej doli prawdziwych outsiderów, dla których System nie przygotował żadnego azylu – chyba że w postaci szpitala psychiatrycznego.  Strzałem w dziesiątkę było obsadzenie w rolach głównych Leonarda DiCaprio i Kate Winslet. Para będąca żywym symbolem miłości romantycznej, uwieczniona w wielkim hicie sprzed lat – ""Titanicu"", tutaj pieczołowicie dekonstruuje ten mit. Scena po scenie pokazują, jak wielkim fałszem są słowa ""I żyli długo i szczęśliwie"", nie pozostawiając złudzeń, że więcej szczęścia mają kochankowie, którzy giną, kiedy ich miłość wciąż pali się wielkim ogniem. Nie ma bowiem nic gorszego od bycia świadkiem, jak ogień, który ogrzewał serca, teraz staje się pożogą niszczącą samą istotę miłości.  Winslet jest jak zwykle wspaniała. Jej milczenie w scenie konfrontacji Franka z szalonym synem znajomych Johnem (znakomity Michael Shannon) mówi więcej niż jej wcześniejsze tyrady. Ten cały tłumiony ból, tuż pod powierzchnią. Mocna scena, chyba najlepsza w całym filmie. DiCaprio nie jest w stanie dotrzymać jej tempa. Momentami starał się za mocno, przez co przeszarżował, stając się sztucznym w swej grze. Jednak to nie on, a sam Mendes jest najsłabszym ogniwem obrazu. Reżyserowi zabrakło samodyscypliny, całą konstrukcję niepotrzebnie rozwadnia. Michael Shannon tworzy znakomitą kreację, lecz jego postać jest całkowicie zbędna. Pełni on bowiem rolę tłumacza, który wyjaśnia mało spostrzegawczym widzom dynamikę relacji pomiędzy głównymi bohaterami. Być może amerykański widz potrzebuje takiego komentarza sytuacyjnego, lecz w jakiś sposób spłyca on grę Winslet i DiCaprio, gdyż ich gra powinna wystarczyć do wyczucia wszystkich nici splatających małżeństwo April i Franka.  Niezależnie jednak od pewnych niedociągnięć ""Droga do szczęścia"" to dobry film. Być może jeden z bardziej ponurych i cynicznych amerykańskich obrazów. Oczywiście daleko mu do pesymizmu Austriaków czy Rosjan, ale w hollywoodzkiej Fabryce Marzeń na więcej po prostu nie można sobie pozwolić."
Uwiedziony (2008),4,"Kiedy film firmowany jest takimi nazwiskami jak Ewan McGregor i Hugh Jackman, a mimo to trafia od razu na DVD, to wiadomo, że czekają nas kłopoty. I rzeczywiście, tym razem dystrybutor wykazał się zdrowym rozsądkiem. ""Uwiedziony"" zdecydowanie nie jest materiałem dla kin. A wszystko przez reżysera-debiutanta oraz scenarzystę, który już zdążył źle zapisać się w pamięci widzów słabiutkim ""Godsend"".  Podstawowym problemem ""Uwiedzionego"" jest zaburzenie proporcji pomiędzy wstępem, a właściwą akcją. Pierwsze 40 minut to całkowita strata czasu. Od początku wiemy, co się dzieje. Sam tytuł zdradza fabułę, ale Marcel Langenegger i tak prowadzi narrację w przeraźliwie czytelny sposób, byśmy od razu wiedzieli, że Jonathan (McGregor) wrabiany jest przez Wyatta (Jackman) z pomocą blondwłosej S (Williams). Niestety gra w chowanego wymaga, by jedna ze stron się ukrywała. Kiedy tego nie czyni, zabawa traci sens.  W połowie filmu wymęczony widz doznaje chwilowej ulgi – Jonathan odkrywa prawdę. Szarawy księgowy, który do niedawna wegetował, teraz staje do nierównej walki z mistrzem gry pozorów. Zasmakował w zabawach bogatych i uprzywilejowanych, zakochał się po uszy, niczym buzujący od hormonów szczeniak, a teraz postawiony pod ścianą nie poddaje się i próbuje kontratakować. Przez chwilę można mieć nadzieję na pełną intryg i podchodów walkę dwóch inteligentnych bohaterów. Niestety mija właśnie 60. minuta i twórcy zaczynają się spieszyć, by skończyć film w czasie poniżej dwóch godzin. Kolejne sceny przelatują zatem przez ekran z prędkością TGV. Gdzieś w tle pojawia się bez sensu jakaś policjantka. Tu i ówdzie zanika logika, ale nic to, w końcu najważniejsza jest ostateczna rozrywka, z której też niewiele wyniknie.  Jackman jest podobno najseksowniejszym mężczyzną na Ziemi. Trudno w to uwierzyć, oglądając ""Uwiedzionego"". Dante Spinotti wie, jak w piękny sposób pokazać zamknięte przestrzenie, jednak nie radzi sobie kompletnie z męskimi twarzami. Jackman wygląda tu jak zasuszony staruszek, który przesadził z botoksem i makijażem. McGregor zresztą jest niewiele lepszy. Z całej trójki najlepiej wypada Michelle Williams, która jako wamp w czarnym kostiumie jest niezwykle atrakcyjna i skutecznie zrywa z wizerunkiem słodkiej dziewczynki, jaką była w ""Jeziorze marzeń"". Trochę szkoda, że później wraca do niego, ale cóż, lepszy rydz niż nic.  Zbyt długi wstęp i mało skomplikowana, pośpiesznie opowiadana właściwa intryga to główne wady ""Uwiedzionego"". Aby film się udał, potrzebny był reżyser doświadczony, który potrafiłby grać z konwencją, a nawet pójść na przekór. Debiutujący w roli reżysera Langenegger nie udźwignął ciężaru odpowiedzialności. Dlatego też obraz polecić można jedynie najwierniejszym fanom aktorów, gdyż tylko oni będą ślepi na niedociągnięcia fabuły. Reszta musi przygotować się na rozczarowanie.  Niestety polskie wydanie DVD dostosowuje się poziomem do samego filmu i pozostawia trochę do życzenia. Obraz, zamiast w oryginalnym formacie 2.35:1, został 'przycięty' do 1.78:1. Amerykańskie wydanie zawiera sceny usunięte i alternatywne zakończenie, komentarz reżysera oraz dwa reportaże. Nic z tego nie znajdziemy w polskim wydaniu. Pozostał tylko dźwięk w DD 5.1, który zachowano również w przypadku polskiego lektora. "
Bangkok - ostatnie zlecenie (1999),6,"""Ostatnie zlecenie"" rzadko przebiega pomyślnie, szczególnie jeśli chodzi o branżę Konga. Ten młody chłopak od pierwszych ujęć filmu wygląda na bohatera, który w życiu nie robił nic innego oprócz zabijania. Nie jest to jednak zawód, w którym można się piąć po szczeblach kariery w nieskończoność. Prędzej czy później przyjdzie czas na ten ""ostatni raz"". Nietrudno się domyślić, że niewiele osób ma szansę przejść na wcześniejszą, spokojną emeryturę i wieść później normalne życie. Choć większość filmowych bohaterów liczy właśnie na to, żadnemu z nich się to jeszcze nie udało.  Powodem, dla którego Kong chce skończyć z okrutnym zawodem, jest miłość do pięknej i młodej farmaceutki, która pomaga mu, gdy ten dostaje nagłej gorączki. Choć chłopak jest głuchoniemy, Fon nie zraża się do niego, z cierpliwością porozumiewa się z nim na migi. Oboje wyglądają na szczęśliwych. Tajemnica Konga wychodzi na jaw, gdy w akcie samoobrony morduje w obecności Fon dwóch zbirów. Od teraz wszystko zaczyna się psuć.  Widzom przyzwyczajonym do amerykańskich produkcji, w których nawet umierający zawsze mają czas na przedśmiertny monolog, tajskie wykonanie może wydać się nudne. W związku z tym, że Kong nic nie mówi i nic nie słyszy, film jest raczej ubogi w dialogi. Ich miejsce zajmuje muzyka, która oddaje stan umysłu mordercy. Nie jest psychodeliczna, ale niespokojna, podobnie jak cały film. Szarpane ujęcia powodują, że i widz może przez chwilę poczuć napięcie towarzyszące każdemu zleceniu, niemal znaleźć się między myślami mordercy.  Gdyby nie to, że bohater zakochuje się i postanawia się zmienić, raczej nie wzbudzałby sympatii. Jest samotny – owszem, jest skrzywdzony przez los – owszem, był prześladowany w dzieciństwie – i to może wzruszyć. Nie zmienia to jednak faktu, że do swych ofiar celuje z mechaniczną precyzją, a jego sumienie jest równie głuche, co on sam. Dopiero odrobina uczucia i chęć zemsty sprawiają, że Kong staje się bardziej ludzki i jego postępowanie nabiera przekonującej motywacji. Na ile jednak ten motyw jest wciąż ciekawy, to kwestia dyskusji.  Choć wydanie DVD nie zawiera porywających dodatków, to film w pełni ten niedosyt rekompensuje. Można jednak jeszcze raz obejrzeć niektóre sceny, które zmontowane nieco inaczej niż w filmie, tworzą całość zbudowaną z najważniejszych sekwencji obrazu. Niebanalna oprawa wizualna opakowania cieszy oczy, może więc zająć widoczne miejsce na półce z ulubionymi płytami."
Oprawca (2006),2,"Zawód ochroniarza w dużym centrum handlowym nie musi być nudny. Próbuje o tym przekonać reżyser ""Oprawcy"", Fritz Kiersch, za pośrednictwem odtwórcy głównej roli – Armanda Assante. Przez cały dzień można przecież podglądać ludzi, obserwować wszystkie ich ruchy, a tych najbardziej niegrzecznych – należycie ukarać.  Najwyraźniej wykonywanie obowiązków strażnika nie wszystkim odpowiada. Szczególnie tym, którzy dostają to stanowisko za karę. Podobnie myśli Dennis Marsh, który zobowiązany jest przez sąd pomagać w pracy ochroniarzowi o najlepszej renomie w mieście. Harley, jego przełożony, siedzący przed monitorami zdaje się być panem i władcą decydującym o winie innych zgodnie z własnymi kryteriami moralnymi. Wygląda na to, że potrafi zniszczyć wszystkich, którzy wejdą mu w drogę. Jego psychopatyczne skłonności da się dojrzeć w niezwykle precyzyjnym obchodzeniu się ze złodziejami. Młody protegowany wraz z szefową, z którą w niedługim czasie serdecznie się zaprzyjaźnia, postanawia pokrzyżować plany bezwzględnemu myśliwemu.  Podsumowanie ""Oprawcy"" jako filmu o tropicielu jest adekwatne nie tylko w odniesieniu do postaci Harleya. Także obraz i ujęcia kamery przywodzą na myśl surowe kadry z niemieckiego serialu o przygodach psa Reksa. A i pani Claire wygląda na aktorkę, która zgodziła się odegrać tę rolę w przerwie w kręceniu podobnej produkcji. Głód spragnionych krwi, flaków i ucinanych kończyn raczej nie zostanie zaspokojony, scen tego typu jest niewiele. Nie da się uniknąć wrażenia, że reżyserowi bardziej zależało na podkreśleniu motywu erotycznego – między Harleyem a panią Claire, między panią Claire a Dennisem, między Dennisem a Harleyem, a właściwie to między wszystkimi trzema wierzchołkami trójkąta. Mało wypieszczona muzyka powoduje raczej, że widz czuje się zażenowany, że i on dał się w to wciągnąć.  Jeśli kogoś nie zachwyci porywająca gra Laurie Fortier, może sięgnąć do dodatków do wydania DVD. Nie ma ich co prawda wiele, ale szperanie w nich może się okazać ciekawe, zważywszy na fakt, że można prześledzić osiągnięcia zawodowe odtwórców głównych ról, Armanda Assante i Nicka Cornisha, sprawdzić, jak reklamuje film dystrybutor, sięgnąć do propozycji innych DVD, a jeśli i to nie wystarczy, warto przejrzeć zwiastuny innych filmów. Do wyboru oryginalna wersja dźwiękowa zapisana w formacie DD 5.1 z polskimi napisami lub polski lektor. Obraz anamorficzny 16:9."
Księżna (2008),5,"Współczesna kultura napompowana sylikonem nie jest zbyt łaskawa dla Keiry Knightley. Płaska jak deska, nawet kiedy przemaluje się na niebiesko, pozostaje chłopczycą atrakcyjną dla wąskiego grona kochających inaczej. Były jednak kiedyś takie czasy, kiedy kobiety zabiłyby dla jej urody, kiedy Keira mogła być zachwycającą anielicą zesłaną na Ziemię, byśmy mogli wielbić piękno Stworzenia. Te czasy aktorka (a wraz z nią i my, widzowie) może odzyskać dzięki filmom kostiumowym, takim właśnie jak ""Księżna"".  Knightley bez żadnych problemów wchodzi w skórę Księżnej Devonshire, która zachwycała i wzbudzała zazdrość całej Anglii. Każdy strój, każda fryzura, w jakiej się pokazuje, podkreśla jej niezwykłe piękno. Michael O'Connor i Loulia Sheppard są niczym mistrzowie sztuki jubilerskiej, tworzący oprawy podkreślające i wydobywające na wierzch piękno klejnotu. Kiedy jednak minie zachwyt nad wyglądem Knightley, jasne staje się, że jej rola sprowadza się właśnie do bycia klejnotem, drogocennym manekinem, na którym zawiesza się kolejne drapowane materiały i finezyjne peruki. Księżna Devonshire okazuje się pustą skorupą, nieniosącą w sobie żadnej treści. Wszelkie dramaty, wszystkie radości, całe życie Księżnej musi zostać opowiedziane przez otaczające ją postaci w miałkich dialogach. Zbyt liczna grupa autorów sprawiła, że scenariusz rozpłynął się wśród sprzecznych koncepcji, z których na ekranie pozostał dramat klaczy rozpłodowej w jedwabiach.  ""Księżnej"" nie da się jednak łatwo odrzucić jako cudowny bibelot. Jest w tym filmie coś fascynującego, mrocznego, skomplikowanego, budzącego odrazę, a jednocześnie podziw. Tym czymś jest postać męża Księżnej Devonshire, zagranego z brawurą i finezją przez utalentowanego i wszechstronnego Ralpha Fiennesa. Jest on tak dobry, że film tak naprawdę powinien nosić tytuł ""Książę"". Zamknięty w sobie, flegmatyczny, bezpośredni, pozbawiony wszelkiej ogłady Książę Devonshire w wykonaniu Fiennesa jawi się jako jedyny prawdziwy, żywy człowiek. Rozdarty pomiędzy obowiązkiem zapewnienia kontynuacji rodu a pragnieniami serca (i lędźwi) jest zarazem despotą i małym chłopcem. Ta niebezpieczna mieszanka w rękach mniej biegłego aktora z łatwością mogła przekształcić się w karykaturę, która zniszczyłaby cały film. Fiennes, pozostając całkowicie brytyjski, zamknięty w lordowskiej samotni, do której nikt nie ma dostępu, jednocześnie aż gotuje się od emocji, które wyczuje każdy spostrzegawczy widz. Dla tej kreacji można filmowi naprawdę wiele wybaczyć.  Reżyser Saul Dibb dorzuca jeszcze tu i ówdzie drobne aktorskie perełki, jak cudowną Charlotte Rampling w roli matki Księżnej. Niestety, choć radują oko i ucho, nie kryją prawdy, iż wszystko to jest nazbyt schematyczne, rodem z romansideł, w których namiętnie zaczytują się kolejne pokolenia kobiet mogących jedynie pomarzyć o luksusach, w jakie opływała nieszczęśliwa, bo niekochana Księżna Devonshire. Ci wszyscy, którzy odnajdują radość w tego rodzaju literaturze, będą równie zadowoleni, wychodząc z kina. Reszcie pozostaje piękna Knightley i fascynujący Fiennes."
Młode wino (2008),6,"O tym, że winnica to najlepsze miejsce na spędzenie ziemskiego żywota, wiemy już od czasów ""Dobrego roku"" Ridleya Scotta. Na śniadanie – wino, na obiad – wino, a na kolację... Życie po spożyciu jest niewątpliwie kuszącym doświadczeniem, które wielu naszych rodaków uskutecznia na co dzień. Co innego jednak gorzała i piwsko, a co innego szlachetne wino, leżakujące latami w wilgotnych ciemnicach, by pieścić potem zmysły wytwornych konsumentów. Trochę się chyba jednak zagalopowałem, bo piszę przecież o czeskiej komedii, a po takowej (przynajmniej w wydaniu standardowym) wykwintności spodziewać się nie należy.  U Pana Boga w piwniczce znajduje się wino, które się żłopie, a nie smakuje. Albo najpierw się smakuje (trzeba sprawdzić, czy nie wyszedł kwach), a potem żłopie. Chodzi przecież o to, by dobrze się bawić i móc łatwiej dobrać się do niewieścich majtek. Główny bohater filmu, młody Honza, dokonuje drobnych oszustw przy współudziale swego średnio rozgarniętego i mało urodziwego kumpla Jirki, w którym (nie wiedzieć czemu) zadurzają się wszystkie panienki. Przestępczy proceder nie może jednak trwać wiecznie i obaj panowie muszą uciekać z Pragi przed trzęsącą się (z przepicia) ręką wymiaru sprawiedliwości. W ten sposób naciągacze trafiają na Morawy, gdzie dziadek Honzy prowadzi winnicę. W czasie gdy starzec wybierze się na wycieczkę do Argentyny, wnuk razem z kolegą przypilnuje zbliżającego się winobrania.  Co, oprócz średnioprocentowych napojów wyskokowych, może wyjść z podobnych zobowiązań? Wiadomo – zmiana charakteru, życia, spojrzenia na świat... Mądrości serwowane przez twórców ""Młodego wina"" można by pewnie znaleźć w pierwszym lepszym kalendarzu rolnika, ale trzeba przyznać, że zilustrowano je całkiem kuszącymi obrazkami. Jest tu i młode wino, i młode kobiece piersi, a wszystko to podano bez puszenia się oraz napinania. Nawet alkoholowi nie dorabia się tu jakiejś specjalnej mitologii.  Dziadek bohatera stwierdza, że jak był w jego wieku, brał trzy butelki i szedł do dziewczyny. Jedną wypijał dla odwagi, a pozostałe odkorkowywał dla lubej, żeby się lepiej poczuła. Metoda stara jak świat, ale wciąż skuteczna!  Komedia od sąsiadów z południa, choć bezpretensjonalna i sympatyczna, wydaje się  dywersyjna z... ekonomicznego punktu widzenia. W dobie gospodarczej recesji oglądanie filmików o błogim lenistwie na prowincji  nie nastraja widza do krwiożerczej walki o zachowanie posady i oszczędności. Zdają się to rozumieć sami Czesi, którzy zaczęli ponoć zazdrościć ponurych wytworów naszej kinematografii. Polski ziemniak wciąż daje radę."
Madagaskar 2 (2008),7,"Po wielkim sukcesie komercyjnym ""Madagaskaru"", realizacja części drugiej była tylko kwestią czasu. I z całą pewnością na jednym sequelu się nie skończy. Najnowsza propozycja DreamWorks Animations to bowiem film przyjemny, aczkolwiek skierowany raczej do starszej widowni. Najlepiej bawić się na nim będą ci, którzy liznęli już nieco życia, ale wciąż tęsknią za dziecięcym zachwytem nowością i barwną prostotą.  Nasi znajomi z pierwszej części: Alex, Marty, Melman i Gloria, plus ferajna pingwinów i lemur na dokładkę opuszczają Madagaskar z zamiarem powrotu do Nowego Jorku. Niestety, za sprawą pewnego irytującego zwierzaczka, ich podróż zostaje nagle przerwana, a bohaterowie zamiast w miejskiej dżungli lądują pośród bezkresnych traw afrykańskiej sawanny. Na szczęście dzika Afryka wita oswojone zwierzaki bardzo serdecznie. Alex zachłyśnie się odzyskaną rodziną, Marty odkryje uroki konformizmu, a Gloria zakosztuje cielesnych rozkoszy. Jednak po pierwszych chwilach ślepego uwielbienia przyjdzie pora refleksji i jak to bywa w animacjach - po kilku bolesnych chwilach dojdą do końcowej akceptacji i oświecenia.  Zgodnie ze znormalizowanym modelem animacji, ""Madagaskar 2"" oferuje widzom  atrakcyjne wizualnie obrazy, garść poważnych tematów sprowadzonych do prostych, łatwo przyswajalnych haseł oraz obfitą porcję humoru łączącego w sobie dorosłą treść z infantylną formą. Gotowa mieszanka zapewni dużo frajdy starszym metrykalnie, ale młodym duchem widzom, którzy w pełni docenią zawarte w filmie aluzje, jak choćby hipopotam-spaślak zalecający się do Glorii.  Na tle innych tegorocznych produkcji animowanych ""Madagaskar 2"" może nie wypada najlepiej, ale na pewno bardzo od nich nie odstaje. Wszystko jest tu uszyte na miarę, z myślą o komercyjnym sukcesie. Bohaterowie są sympatyczni, historia zabawna, a sama animacja perfekcyjna (jak na aktualne możliwości oczywiście). Dodatkową zaletą filmu jest świetna muzyka Hansa Zimmera. Być może nie znajdziemy tu hitu na miarę ""Wyginam śmiało ciało"", jednak motyw z piosenek ""Alex on the Spot"" czy ""The Traveling Spot"" na pewno wielu widzom zapadnie w pamięci.  A zatem, choć nie jest to żadne arcydzieło, film znakomicie nadaje się na wspólny wypad do kina. Jeśli chodzi o czystą rozrywkę, ""Madagaskar 2"" jest idealnym początkiem nowego roku."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Ile waży koń trojański? (2008),8,"Zasadnicza część nowego filmu Juliusza Machulskiego rozgrywa się na kilka tygodni przed moim urodzeniem, więc proszę nie wymagać, abym z miną znawcy wypowiadał się na temat pracy scenografów i kostiumologów. Mądrzy recenzenci w podeszłym wieku, którzy pamiętają tamte czasy, chwalą twórców, więc oczywiście przyłączam się do grona klakierów. Na szczęście odtworzenie atmosfery zdychającego PRL-u jest dla reżysera zaledwie wstępem koniecznym do opowiedzenia miłosnej historii. No dobrze, socjalistyczny sztafaż służy również do generowania humoru, który ani nie dławi się kabaretowym grepsiarstwem, ani nie rozpuszcza się pod wpływem dosadnych dowcipasów.  Machulski zrobił się na starość sentymentalny - spogląda wraz z główną bohaterką (dobra Ostrowska) w przeszłość, szuka innych ścieżek, pyta, czy można było uniknąć błędów młodości oraz przyspieszyć to, co dopiero miało nadejść. Zosia żyje w 1999 roku wraz z nowym mężem Kubą i córką z pierwszego małżeństwa. Zbliża się Sylwester, a wszyscy z niepokojem oczekują skoku w trzecie tysiąclecie. Zosi skacze zaś ciśnienie za każdym razem, gdy w okolicy pojawia się jej ""były"" (Więckiewicz). Darek to duchowy brat Maksia z ""Seksmisji"" i Dzidziusia z ""Eroiki"" - pieniądze wynajduje lepiej niż świnia trufle, a kobiety traktuje jak Mickiewicz i Hugh Hefner razem wzięci. Ta fascynująca mieszanka słowiańskiej romantycznej duszy i machismo... Kobieta woli jednak miękkiego scenarzystę-okularnika, bo ten przynajmniej jej nie zdradza, a w prezencie kupuje wypasione mieszkanie w centrum Warszawy.                                  Zosia ma w życiu za dobrze, więc los postanawia ją ukarać. Bohaterka zastanawia się, jak wyglądałoby jej życie, gdyby wcześniej poznała Kubę. Czy udałoby się jej złowić więcej szczęścia? Wówczas nastaje ciemność... Zosia budzi się u boku Darka w 1987 roku. Faceci chodzą w obciachowych tureckich swetrach, kobiety mają gęste włosy pod pachami (szkoda, że kamera pokazuje tylko tę zarośniętą część ciała), a ohydną kawę pije się w szklankach. Machulski fajnie wygrywa te symbole epoki, ale komizm nie jest przesiąknięty zjadliwą ironią. Dzięki cyfrowej obróbce zdjęć zgrzebna rzeczywistość lat 80. stanowi niemalże wizualną kopię świata z ""Krótkiego filmu o zabijaniu"", przesiąkniętego żółcią i szarością. Może więcej tu słonecznego światła, rozjaśniającego mroki socjalizmu. A skoro już jesteśmy przy Krzysztofie Kieślowskim...  Zosia spotyka na swojej drodze kilka znanych osób, w tym pewnego reżysera, który w przyszłości dostanie nominację do Oscara za film nakręcony we Francji.    I wszystko byłoby tip-top, gdyby reżyser wiedział, jak zakończyć ""Konia trojańskiego"".  Niestety, rozwiązanie galimatiasu z przenoszeniem się w czasie wybrano w najgorszy z możliwych sposobów. W dodatku Machulski wpłynął na fabularną mieliznę i postanowił ratować się szalupą wątpliwej metafory. Możemy mu jednak darować  scenariuszowe potknięcia. Nareszcie na polskiej ziemi doczekaliśmy się dobrej komedii romantycznej. Ave Juliuszu!"
Świąteczne zło (1980),3,"Ho! Ho! Ho! Święty Mikołaj zbliża się do miasta. W jednej dłoni dzierży worek z prezentami, a w drugiej siekierę, którą przywraca ład w zdemoralizowanym świecie. Aż chciałoby się zapytać: szacowny starcze, kiedy odwiedzisz naszą dzielnicę? Pierwsza gwiazdka rozbłysła już dawno na niebie, a pod choinką wciąż nie ma głowy znienawidzonego sąsiada. Biskup z Miry, który dzięki reklamom Coca-Coli stał się bohaterem kultury masowej, w ""Świątecznym złu"" zrzuca raz na zawsze maskę dobrotliwego staruszka. Kim jest teraz: seksualnym zapaleńcem, psychopatą czy symbolem wydrylowanych religijnie świąt?  Harry Stadling, dzieckiem będąc, był świadkiem zbliżenia między matką a mężczyzną w charakterystycznym czerwonym kubraku. Jego psychika pękła wówczas jak bombka choinkowa. Harry ma teraz 50 lat, mieszka samotnie i pracuje w fabryce zabawek. Brat uważa go za nieudacznika, a koledzy pomiatają nim. Nikt nie wie, że bohater prowadzi specjalną księgę, w której zapisuje wszystkie dobre i złe uczynki okolicznych dzieci. W noc wigilijną grzeczne otrzymają podarki, bo Harry to przecież szczodrobliwe panisko. Reszta musi się jednak liczyć z gniewem samozwańczego Mikołaja...  Nakręcone w latach 80. ""Świąteczne zło"" nie jest, wbrew pozorom, klasycznym horrorem z mordercą uzbrojonym w długi nóż. Krwawych scen tu niewiele, a te które są, nie robią wrażenia. Zatopiony w barszczu taniej psychologii film wiosłuje między ironią a dramatem odrzucenia, ale w żadnej z ról nie spełnia oczekiwań. Mikroskopijny budżet zmusił twórców do zastąpienia fajerwerków akcji nudnymi dialogami. Szkoda, bo obraz miał spory potencjał – gdyby drwił namiętnie z bożonarodzeniowego plastiku, mógłby stanąć ością w gardle widzom wszystkich cukierkowych komedyjek świątecznych, którymi co roku katuje nas telewizja. Symboliczna wydaje się więc scena, gdzie Harry próbuje dostać się do czyjegoś domu przez komin, ale utyka w nim z powodu tuszy. Podobnie jest  ze ""Świątecznym złem"" - wąskie horyzonty autorów nie pozwalają przebić się dławiącemu szyderstwu.  Wydanie DVD pozwala obejrzeć film z lektorem bądź napisami. Dźwięk w formacie Dolby Digital 5.1, a obraz – 16:9.  "
Dotknięcie Meduzy (1978),7,"""Dotknięcie meduzy"" zaczyna się od morderstwa. Pisarz John Morlar ogląda relację z nieudanej misji kosmicznej, kiedy przychodzi do niego gość. Morlar nie jest zaskoczony, wręcz przeciwnie, już czeka z napełnionym kieliszkiem. A jednak nie spodziewał się, że właśnie ten gość spróbuje go zamordować. To, że przeżył, graniczy z cudem. W stanie śpiączki przewieziony zostaje do szpitala, podczas gdy francuski policjant rozpoczyna dochodzenie.  To, co następuje później, łatwo można odgadnąć, kiedy podam, że film był nominowany do nagrody Saturna dla najlepszego horroru i przegrał statuetkę z ""Kultem"". ""Dotknięcie meduzy"" jest bowiem nieodrodnym dzieckiem swojej epoki. To obraz próbujący zgłębić naturę zła ubranego w szaty nadnaturalnych mocy. W przypadku obrazu Jacka Golda pretekstem staje się koncepcja telekinezy. Morlar obdarzony jest zdolnością do czynienia zła tylko za sprawą myśli. Zaczyna od prostego morderstwa, a kończy na masowej katastrofie. To, co wyróżnia film na tle innych podobnych produkcji, to znakomita gra Richarda Burtona w roli Morlara. Stworzył on niezwykle intensywną i sugestywną kreację. Z łatwością można uwierzyć w jego nadnaturalne zdolności i łatwość, z jaką narzuca innym swoją wolę. Genialnie operuje mimiką twarzy, a jego wzrok przeszywa na wylot. Mimo że od premiery minęło już 30 lat, gra Burtona wciąż robi wrażenie. Po tym poznaje się prawdziwego geniusza.  Sam film niestety trochę się zestarzał. Reżyser Jack Gold stosuje chwyty, które już dawna wyszły z mody. ""Dotknięcie meduzy"" w porównaniu z dzisiejszymi obrazami sprawia wrażenie teatru telewizji. Gold ciekawie prowadzi fabułę, łącząc sceny z życia Morlara z aktualnie prowadzonym śledztwem w sprawie próby jego zabójstwa. Szkoda, że montaż pozostawia sporo do życzenia. Dziś tylko w telewizyjnych telenowelach stosuje się jeszcze tego typu rozwiązania. Na szczęście sama historia nie straciła nic na atrakcyjności. Sposób dochodzenia do prawdy i mrożących destrukcyjnych planów na przyszłość został przedstawiony w sposób naprawdę pierwszorzędny. Z tych też powodów ""Dotknięcie meduzy"" wydaje się idealnym materiałem na remake. Nie wszystkim może odpowiadać staromodne kino, a naprawdę warto, by jak najwięcej fanów solidnych pozycji z pogranicza SF i horroru mogło się zapoznać z tą historią. W oczekiwaniu na odświeżenie historii pozostaje nam odświeżony oryginał.  Wydanie DVD zawiera zremasterowaną edycję  ""Dotknięcia meduzy"". Bez dodatków, za to z niezłym obrazem i dźwiękiem. Trzeba jednak pamiętać o tym, że format obrazu to 4:3, co w przypadku nowych odbiorników może prowadzić do zniekształcenia obrazu, jeśli wcześniej nie ustawi się w telewizorze i odtwarzaczu DVD właściwych opcji. Co ciekawe film jest wydany bez blokady regionalnej. Na płycie DVD poza filmem nie ma żadnych dodatkowych materiałów.  "
Millennium Actress (2001),8,"Miłość to niekończąca się droga. To pogoń za spełnieniem, pragnieniem communio, które gna nas wciąż do przodu, wciąż przed siebie, dalej i dalej. Miłość to życie w biegu, to przygoda rozgrywająca się tu, czyli wszędzie. Bo tak naprawdę to właśnie droga, sama podróż jest miłością, nie zaś dotarcie do celu. Niezależnie od czasu i przestrzeni, dopóki możesz biec, dopóty możesz kochać.  Po 70 latach życia przyznać to może Chiyoko Fujiwara, była gwiazda kina, od 30 lat żyjąca z dala od kamer i rozgłosu. Jako młoda dziewczyna zakochała się w nieznajomym mężczyźnie. Praktycznie nic  o nim nie wiedziała, a jednak jej serce drgnęło na jego widok. Całe swoje życie spędzi w pogoni za nim, próbując go odnaleźć i raz jeszcze z nim porozmawiać. Przez całe życie odgrywać będzie swoją podróż na kinowym planie, w różnych scenografiach, w różnych konfiguracjach, lecz z tym samym zakończeniem. Gdzie jednak kończy się gra, a zaczyna realne życie? Gdzie kończy się życie, a zaczyna sen? To nie ma znaczenia, kiedy jej ukochany jest tylko upiorem serca, ideą przyobleczoną w ciało, którego szczegóły z czasem zatrą się w mrokach niepamięci.  Mistrz onirycznego kina Satoshi Kon po rewelacyjnym debiucie ""Perfect Blue"" powrócił do kina z kolejną niezwykłą opowieścią ""Millennium Actress"". Ci, którzy widzieli jego poprzedni film, będą już przygotowani na przedziwną podróż, jaką im zafunduje. Ci, dla których będzie to pierwsze spotkanie z twórczością Kona, czeka prawdziwa niespodzianka.  ""Millennium Actress"" to z pozoru klasyczna opowieść o niespełnionej miłości, desperackiej pogoni za czymś, czego nigdy nie można mieć. Równie klasyczna animacja wzmacnia poczucie obcowania z dobrze znanym produktem. Jednak Kon szybko zaciera granice między tym co zwyczajne, a tym co niezwykłe. Zaciera granicę między tym, co realne i zmyślone. Iluzje, wspomnienia i sny uzyskują równorzędny status z rzeczywistością. Kon tworzy baśniową przypowieść, pełną uczuć, wzruszeń i humoru. To epopeja przez japońską historię i tradycję, a zarazem osobista biografia kobiety niezwykłej, choć jakże typowej w swych pragnieniach. Mistrzowska narracja i bajeczna historia tworzą niezwykłe dzieło, które zachwyci nie tylko fanów japońskiej animacji, ale wszystkich koneserów dobrego kina. Satoshi Kon to z całą pewnością twórca, z którego dziełami należy się zapoznać.  ""Millennium Actress"" wydane zostało w serii ""Kino Domowe – Anime"". Seria ta charakteryzuje się poprawnym transferem obrazu i dźwiękiem w formacie DD 5.1 lub DTS. Niestety wydanie nie zostało wzbogacone o jakiekolwiek dodatki, pozostaje nam więc sam film. Na szczęście w tym przypadku to wystarcza, by uzasadniało zakup płyty DVD.   "
Pojedynek (2007),10,"Dzisiejsze kino przyzwyczaiło nas do ciągłej akcji, wszechobecnej stymulacji zmysłów dynamicznym montażem i zapierającymi dech w piersiach efektami specjalnymi oraz nowinkami technicznym. W tym wszystkim gdzieś zgubił się aktor, który stał się dodatkiem, pretekstem do wykazania się technicznym kunsztem. Jesteśmy już blisko chwili, kiedy na ekranie zobaczymy aktora wirtualnego i aktualnym stanie się pytanie o to, po co nam żywy aktor.  Kenneth Branagh postanowił odpowiedzieć na powyższe pytanie w sposób tak dobitny, jak to tylko możliwe, nie zostawiając żadnych wątpliwości co do znaczenia aktora. W tym celu stworzył warunki, w których zamknięci zostali Michael Caine i Jude Law. Pośród świetnych dekoracji, obserwowani przez mistrza sztuki operatorskiej, są jedynymi elementami filmu, na których widz może skupić uwagę. Popisowy pojedynek Caine'a i Lawa prowadzi do ostatecznej konstatacji: kiedy masz dobrych aktorów, nie musisz podpierać się efektami specjalnymi, by stworzyć fascynujące, wyjątkowe, hipnotyzujące widowisko.  Wszystko zaczyna się od dzwonka do drzwi. Do wspaniałej posiadłości Andrew Wyke'a, słynnego pisarza kryminałów, przybywa kochanek jego żony Maggie - Milo Tindle. Tematem rozmowy jest – oczywiście – łącząca ich kobieta. Milo chce nakłonić Andrew do udzielenia Maggie rozwodu, Andrew ma inny pomysł. Zamiast rozwodu proponuje młodemu mężczyźnie oszustwo, na którym skorzystać mają wszyscy. Zadaniem Milo jest upozorować włamanie i kradzież wartych milion funtów klejnotów, by zyskać fundusze na zaspokojenie wygórowanych wymagań Maggie. Z kolei Andrew zyska milion z ubezpieczenia, pozbędzie się żony, ale nie straci twarzy.  Prosty plan okazuje się jednak tylko wstępem do zabójczej gry. Kiedy Milo wykonuje polecenia Andrew i włamuje się do mieszkania, zamiast wdzięcznego gospodarza, zastaje wściekłego zdradzonego męża z nabitym pistoletem gotowym do strzału. Pistolet nie jest tylko zabawką, zatem musi wystrzelić. Milo pada na ziemię. Czy to już koniec? Ależ skąd! To dopiero 30. minuta filmu, pierwszy set, który przebiegł pod hasłem 'upokorzenie'.  Set drugi to 'zemsta'. Trzy dni po tragicznych wydarzeniach do posiadłości Andrew przybywa gburowaty policjant, który prowadzi śledztwo w sprawie zaginięcia Milo Tindle'a. Zaskoczony Andrew nie bardzo wie, jak się zachować. Z każdą chwilą traci zimną krew, a kiedy zostanie oskarżony o zabójstwo, jest prawdziwie skołowany. Przecież nikogo nie zabił, prawda? Otóż prawda. Milo nie zginął, a jedynie zemdlał, a kiedy doszedł do siebie, upokorzony, z podkulonym ogonem wymknął się z posiadłości, by powrócić pod przebraniem policjanta i odpłacić pięknym za nadobne. Drugi set należy do niego.  Lecz kto wygra ostatni set, kto da się uwieść czarowi dwóch przewrotnych aktorów? Co się stanie, gdy gra pozorów odsłoni prawdziwe pragnienia? Finał pojedynku może być tylko jeden... Czy aby na pewno?  ""Pojedynek"" to prawdziwe mistrzostwo świata aktorskiego kunsztu. Law i Caine znakomicie czują się we własnym towarzystwie, tworząc widowisko, z którym nic nie jest się w stanie równać. Rzadko kiedy zdarza się widzom być świadkiem tak intensywnej 'chemii' łączącej dwóch aktorów. Na tle futurystycznej scenografii prowadzą zmysłowy taniec, którego stawką jest bogactwo, seks, a nawet samo życie.  Jednak Branagh przy okazji opowiada jeszcze jedną historię, będącą alegorią współczesnego świata. Akcja filmu rozgrywa się w świecie permanentnej inwigilacji, gdzie każdy krok rejestrują kamery. To środowisko sterylne, zapewniające pełną kontrolę i bezpieczeństwo. A jednak jak wszystko inne w tym filmie, tak i to okazuje się tylko pozorem. Każdą maszynę można obejść, wyłączyć, lecz przede wszystkim, będąc cały czas podglądanym, wytwarzamy sobie grubą maskę, za którą się skrywamy. Zostajemy zredukowani do aktorów, którzy fałszem i ułudą próbują oszukać niemych świadków naszych czynów. W tym świecie nie ma miejsca na szczerość i otwartość, kto zdecyduje się odsłonić rąbka swego prawdziwego ja, musi przygotować się na bolesne rozczarowanie. To gorzka lekcja, która prowadzi do dramatycznych konsekwencji. W świecie pozorów nie ma bowiem miejsca na prawdę.  Polskie wydanie DVD niestety rozczarowuje. Owszem, otrzymujemy kinową wersję filmu (format 2.35:1) z dźwiękiem DD 5.1 w wersji oryginalnej i polskiej. Płyta pozbawiona jest jednak wszelkich dodatków, a w przypadku tego akurat filmu jest to wielka szkoda. Nie możemy usłyszeć, co na temat filmu mają do powiedzenia Branagh, Law, a przede wszystkim Caine, który ćwierć wieku temu grał postać Milo, by teraz wcielić się w Wyke'a. To spora strata, ale biorąc pod uwagę fakt, że ""Pojedynek"" nie trafił do naszych kin, należy się cieszyć, że w ogóle możemy go w Polsce oglądać.  "
Cudowne święta Jonatana (2007),4,"Na początku była sielanka. Kochająca się rodzina, radosne święta, beztroskie nastroje – ogólne szczęście. Ale, jak wiadomo, szczęście to nie jest stan permanentny i jak jest za dobrze, wszystko musi się zepsuć. 10-letni Thomas przekonuje się o tym na własnej skórze. W niedługim czasie traci ojca, bezpieczny dom i wiarę w składane mu obietnice. Po drugiej stronie obrazka swoje nieszczęście i zgorzknienie pielęgnuje dotknięty przez los Pan Toomey. Z pieczołowitością dba, by nikt nie dostrzegł w nim dobrego serca. Sprzeciwia się więc wszelkim przejawom uczuć, nie uznaje też świąt. Posiada jednak niezwykły talent, który połączy jego życie z losami chłopca i jego matki.  Jeśli jest się wrażliwym dzieckiem, lub wrażliwym rodzicem wrażliwego dziecka, nie sposób nie wzruszyć się przejmującą historią młodego chłopca, który jedyne, czego pragnie, to miłości, przede wszystkim ojca. Całą więc złość, która w nim narasta z powodu przeprowadzki i straty dziecięcych złudzeń, kieruje przeciwko matce. Jej uczucia nie pozwalają jednak chłopcu zamknąć się na dobro płynące z serc ludzi, którzy go otaczają. Mimo początkowego buntu Thomas godzi się z sytuacją, co więcej – zaraża swym dziecięcym optymizmem, nawet tego najbardziej odpornego na słodkie świergolenie i urocze dołeczki w policzkach. Ostatecznie nawet Grinch nie pozostaje niewzruszony na bożonarodzeniowe smakołyki i przechodzi na Świąteczną Stronę Mocy.  Spacerujący ciemnym lasem bohaterowie przywodzą na myśl niejedną bajkę braci Grimm. Podobnie jak u nich, tak i tu występują odpowiednio dobrzy i źli bohaterowie. Nie trzeba tęgiego umysłu, by domyślić się, która ze stron zwycięży. Obraz uatrakcyjniono specjalnymi efektami – kolory zostały nasycone i wyostrzone, tak by zbudować bajkową scenerię. Dzięki temu, nawet jeśli kogoś nie przekonuje infantylna i przesłodzona fabuła, film ogląda się naprawdę przyjemnie.  Choć wydanie DVD nie zawiera specjalnie interesujących dodatków, to sam film nadrabia ten niedosyt. Dla zainteresowanych czekają jednak zwiastuny wielu innych tytułów oraz sylwetki odtwórców głównych bohaterów. Prześledzić więc można aktorskie kariery Joely Richardson i Toma Berengera. Polska wersja językowa, podobnie jak i angielska, zapisana została w formacie Dolby Digital 5.1, obraz 16:9 anamorficzny."
Frost/Nixon (2008),9,"9 sierpnia 1974 roku prezydent Richard Nixon złożył dymisję na ręce sekretarza stanu, Henry'ego Kissingera. Nagłośniona przez dziennikarzy ""Washington Post"" afera Watergate zrujnowała jego karierę polityczną. Gdyby nie ułaskawienie wydane przez następcę, Nixon zostałby pewnie oskarżony o nielegalną działalność mającą zdyskredytować polityków Partii Demokratycznej.  W filmie Rona Howarda była głowa państwa amerykańskiego (wybitna rola Franka Langelli) egzystuje w politycznym niebycie w luksusowej willi nad brzegiem morza. Gliniane nogi politycznego kolosa obróciły się w pył, ale w jego duszy wciąż płoną iskry bolesnych ambicji. Nixon planuje wydanie wspomnień, w których tłumaczyłby kontrowersyjne decyzje. Agent proponuje mu, aby udzielił również telewizyjnego wywiadu. Najwięcej za możliwość przeprowadzenia go oferuje David Frost (Michael Sheen) – brytyjski prezenter talk-show, słynący z zamiłowania do pięknych kobiet i hucznych imprez.  Frost nie interesuje się polityką, ale przypuszcza, że rozmowa z wyklętym z życia publicznego eksprezydentem zapewniłaby mu szacunek w branży. Ten sympatyczny błazen jest wystarczająco sławny, by relacjonować występy magika, ale nikt nie wierzy, że byłby godnym przeciwnikiem dla starego wyjadacza, który z wprawą godną demonicznego golibrody z Fleet Street wykańczał przeciwników. Ten jeden raz Ameryki nie interesował show – obywatele chcieli usłyszeć, jak Nixon przyznaje się do błędów oraz że za nie przeprasza. Frost boryka się więc z problemami finansowymi, a współpracownicy co rusz podają w wątpliwość jego umiejętności przygwożdżania rozmówcy.  Howard przedstawia starcie obu mężczyzn niczym pojedynek bokserski rozłożony na cztery rundy. Jakże ten film trzyma w napięciu! Skromnie zrealizowana historia została zbudowana ze scen rozmów, przeplatanych paradokumentalnymi wstawkami, gdzie drugoplanowe postacie komentują wydarzenia z perspektywy czasu wprost do kamery. Prawdziwą beczką prochu jest jednak psychologiczny pojedynek między dwójką cyników, którzy, stojąc rzekomo po różnych stronach ideologicznej barykady, walczą  wyłącznie o własne korzyści. W jednej z najlepszych scen filmu Nixon dzwoni do Frosta tuż przed nagraniem ostatniej części wywiadu. W pijackim monologu po raz pierwszy zrzuca maskę, którą dawno temu założył na siebie z pomocą nieprzychylnych mediów. Reżyser wraz ze scenarzystą kreśli fascynujący portret pełnego kompleksów, ale i ambicji człowieka uwikłanego w grę o władzę. Dziennikarz jest jego uśmiechniętym alter ego – komediantem chcącym pozostać na szczycie show-biznesu za wszelką cenę. Starcie przed kamerą zamienia się w bitwę o dusze.  Na jeszcze innym poziomie interpretacyjnym ""Frost/Nixon"" to opowieść o tym, jak polityka zamieniła się w medialne przedstawienie, w którym zwycięzcami wcale nie muszą stać się najlepsi kandydaci. W ekranie telewizyjnego odbiornika, jak w zwierciadle, odbijają się pragnienia i marzenia wyborców. Ten, kto nie potrafi im sprostać, zawsze będzie tym złym. "
Zęby (2007),8,"Pomysł na film wydaje się absurdalny aż do granic możliwości. A jednak, gdy mu się dobrze przyjrzeć, jest to wprost wymarzony rezerwuar fabularnych znaczeń i interpretacji, który można rozegrać na dowolny sposób. Mitchell Lichtenstein znakomicie wyważył proporcje między obyczajowym dramatem, groteską, komedią i horrorem gore. Powstał w ten sposób jeden z najciekawszych i najbardziej oryginalnych filmów grozy ostatnich lat o dyskretnym feministycznym uroku. I, co ciekawe, jego autorem jest mężczyzna.  Dawn to wrażliwa nastolatka. Ma kochających rodziców i nie do końca zrównoważonego brata.  Dorastająca dziewczyna musi zmagać się z własnym ciałem i męskim pożądaniem. Niepewna własnej seksualności nastolatka aktywnie działa w stowarzyszeniu na rzecz przedmałżeńskiej czystości. Problem jednak w tym, że ciała nie da się oszukać. Pokusy czyhają na każdym kroku, a nawet wymarzony chłopiec, kiedy hormony wezmą górę, może okazać się bezlitosnym drapieżnikiem. Ciało Dawn skrywa w sobie jednak pewien niezwykły i śmiercionośny mechanizm ochronny - tytułowe zęby. W ten sposób niewinna nastolatka zmienia się w koszmar każdego mężczyzny.  Wagina dentata, czyli uzębiona wagina to z jednej strony mityczne wyobrażenie straszliwej kobiecości w patriarchalnym społeczeństwie, kobieca seksualność jako zagrożenie dla mężczyzny i symbol niemożności dorastania do archetypów męskości. Z drugiej strony,  symbolizuje potrzebę oswojenia kobiety i pokonania jej niejako dla jej własnego dobra. Bohaterka ""Zębów"" zaczyna podróż ku własnej seksualności od odrzucenia, poprzez poszukiwanie (częstokroć krwawe i makabryczne) bohatera, po akceptację i afirmację własnej kobiecości. To już nie przestraszona własnym ciałem dziewczynka, ale prawdziwa i świadoma samej siebie oraz swoich potrzeb kobieta. Ostatniej sceny nie powstydziłby się sam Quentin Tarantino w ""Death Proof"", a Dawn mogłaby równie dobrze zamiast Umy Thurman zabić Billa.  Wydanie DVD jest, delikatnie mówiąc, skromne. Widz oprócz standardowych opcji ma możliwość zobaczenia zaledwie zwiastunów i kilku innych propozycji filmowych dystrybutora. Sam film jednak w zupełności wynagradza brak dodatków. Kolejny raz bowiem okazuje się, że można opowiedzieć świetną historię, odświeżyć gatunek, nie mając dużych pieniędzy. Trzeba trochę odwagi i niezależności. Na koniec pozostaje mi uczciwe zauważyć, że ""Zęby"" to nie jest pozycja dla każdego. Część będzie filmem znudzona, część zniesmaczona, a część widzów uzna go za kuriozum. Wierzę jednak, że znajdą się i tacy, którzy będą potrafili w pełni docenić autorskie dzieło Lichtensteina. Nie przypadkiem bowiem ten film wygrał główną nagrodę w Sundance. "
Jestem na tak (2008),7,"Grany przez Jima Carreya Carl nie cierpi z pewnością na brak asertywności. Nieważne, czy poprosisz go o wzięcie ulotki, przyjście na imprezę lub wypad do baru na ostre chlanie - zawsze odpowie ci ""nie!"". Bohater spędza wieczory, oglądając filmy na DVD i pogrążając się w odmętach frustracji związanych z odejściem żony. Pewnego dnia spotyka jednak dawno niewidzianego kolegę, który zachęca go do udziału w spotkaniu stowarzyszenia ""Jestem na tak"". W ten sposób Carl trafia w duchowe objęcia eleganckiego guru (Stamp) i raz na zawsze odmienia swoje życie - od tej pory będzie się na wszystko zgadzał.  Wyjściowy pomysł trąci taką naiwnością, że mogli go wymyślić wyłącznie Amerykanie wierzący w ludzką dobroć i szlachetność. Carl, który od dłuższego czasu nie miał kobiety, na samym początku powinien skorzystać z usług, również ""będących na tak"", pań. Spokojnie, na stosunek seksualny również przyjdzie pora, choć wówczas bohater zostanie zaspokojony przez napaloną staruszkę ze sztuczną szczęką. Na szczęście obleśne dowcipy rozporkowe nie stanowią clou filmu. Ciąg doświadczeń nabywanych stopniowo przez bohatera przypomina wypisy z przewodnika dla majętnych, lecz skwaszonych japiszonów: kurs pilotażu, przedłużenie męskości o dwa centymetry, zamówienie sobie żony z Bliskiego Wschodu etc. Na każdym fabularnym zakręcie nowe umiejętności okazują się jednak niezwykle przydatne.  ""Jestem na tak"" bywa częściej obrazem złożonym z epizodycznych plam niż zborną historią. Jednak, podobnie jak w malarstwie impresjonistycznym, układają się one w komediowy pejzaż namalowany pastelowymi farbami. Film przeskakuje nad dramatycznymi sytuacjami z zaskakującą łatwością – na przykład zwolnienie kumpla z pracy można tu odkupić dzięki znalezieniu mu narzeczonej. Na początku reżyser wyraża chęć nieznośnego moralizowania, a z bohatera Carreya czyni postać na miarę współczesnego Scrooge'a. Jednak z czasem pouczenia zostają zalane hektolitrami pozytywnej energii i tak pozostaje już do samego końca. Kto wie, może wpływ na taki kształt filmu miał jeden ze scenarzystów, Nicholas Stoller, który nie tak dawno udowadniał przecież, że ""Chłopaki też płaczą"".  Byłoby miło, gdyby kumple Judda Apatowa wzięli pod swoje skrzydła również Jima Carreya. Ten świetny aktor angażował się ostatnimi czasy w wątpliwe (artystycznie i rozrywkowo) projekty, zamiast generować w widzach paroksyzmy śmiechu. Wydaje się, że na planie ""Jestem na tak"" odzyskał komiczną formę i wciąż stać go na ostrą jazdę. Podsumowując: ja też jestem na tak. Fajny film widziałem."
Hancock (2008),3,"Aby zrecenzować ""Hancocka"" jednym zdaniem, wystarczy powiedzieć, że ten film miał potencjał, i to duży. Czas przeszły jest tu jednak jak najbardziej uzasadniony. Gdyby nie grubi amerykańscy producenci z cygarem i liczydłem, powstałby jeden z najbardziej oryginalnych i odjechanych blockbusterów, jakie wyszły z trybów Fabryki Snów. Tak się jednak nie stało i po kilkukrotnych przemontowaniach pozostały zaledwie szczątki pierwotnego niegrzecznego pomysłu wplecione we współczesną napakowaną efektami specjalnym bajkę dla całej rodziny.  Hancock nie jest zupełnie nowym typem superbohatera. Nie ma w nim nic z mroku Batmana, ulizanej fryzury Supermana czy mającego rozterki wieku dojrzewania (ostatniego z świętej trójcy) Spidermana. Przypomina raczej menela, jakiego możemy spotkać pod osiedlowym sklepem czy pod dawną budką z piwem. Wiecznie skacowany, śmierdzący i nieświeży wprowadza nową jakość w świat wymuskanych superherosów. Jak wiadomo, gdzie drwa rąbią, tam wióry lecą, nic więc dziwnego, że po interwencji tytułowego bohatera władze Los Angeles mają co sprzątać. Niezrozumiany przez motłoch, Greenpeace i policję Hancock pije jeszcze więcej i co za tym idzie - jest jeszcze fajniejszy. Na nieszczęście dla widza, nasz bohater już na początku musi spotkać dobrodusznego i naiwnego speca od  PR, który za misję bierze sobie nawrócenie naszego bohatera i odkrycie w nim pokładów ckliwości i dobra. Jakby tego było mało, nagle okazuje się, że relacje łączące Hanckocka, pana od PR-u i jego żonę są aż nadto skomplikowane. I od tej pory, czyli mniej więcej od połowy filmu, zaczyna się dziwaczna, przeładowana efektami specjalnymi i bełkotem, amerykańska bajeczka z morałem.  Jeżeli ktoś szuka rewii spektakularnych efektów specjalnych, to tutaj odnajdzie się w pełni. Jakkolwiek by na film patrzeć, to one są tutaj najważniejsze. Peter Berg może i coś tam stara się wystrugać z dramaturgi, ale kogo to obchodzi, jeżeli i tak liczą się spektakularne „bum” i „bam”. Zresztą właściwie wszystko jest tu przyzwoite. Will Smith jest całkiem sympatycznym aktorem, podobnie jak urodziwa Charlize Theron i Jason Bateman. Trochę więc szkoda, że wraz z rozwojem fabuły reżyser każe im wygłaszać coraz głupsze kwestie w coraz bardziej łzawym tonie. Da się to wszystko bez bólu obejrzeć, znajdą się też zapewne i tacy, którzy będą filmem Berga zachwyceni. Nie zmienia to jednak faktu, że trudno ukryć rozczarowanie tym, co jest, kiedy pomyśli się, co mogłoby z tego być.  Jednopłytowe wydanie DVD jest naprawdę przyjemne. Dzięki dodatkom widz może poznać współczesne metody tworzenia superprodukcji. Praktycznie wszystkie skomplikowane sekwencje powstały najpierw na komputerze, a potem reżyser je rekonstruował, ujęcie po ujęciu, z użyciem aktorów i kamer. Wszystkie materiały o efektach specjalnych i scenach kaskaderskich stanowią wielką frajdę, pozwalają bowiem zajrzeć za fasadę Fabryki Snów i przyjrzeć się jej mechanizmom. Dodatkowo widz może zobaczyć reportaż o reżyserii Petera Berga. Właściwie jedyne, czego tu brakuje, to komentarza twórców. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Pocałunek o północy (2007),6,"Dwie zagubione dusze, jeden dzień i metropolia, w której żyje tak wiele osób, że jedynym sposobem na zachowanie normalności jest samotność. Jak w takim miejscu nawiązać realną więź z drugą osobą? Proste – dać ogłoszenie na internetowej stronie craigslist.  ""Pocałunek o północy"" ma w sobie coś z baśni. On chciał zdobyć sławę w wielkim świecie, a stracił dziewczynę i swój najcenniejszy dobytek, co sprawiło, że pogrążył się w czarnych odmętach depresji. Ona zdaje się tryskać energią, ale jest to tylko efekt uboczny pigułek, jakimi zagłusza ból rozczarowania. Samotni, zdesperowani, odizolowani. Ich spotkanie było przypadkowe, a jednak w ciągu kilku godzin okazuje się, że nie aż tak bardzo, jak sobie to wyobrażali. Połączyły ich dramaty, o których nie chcą mówić, ale od których nie potrafią się uwolnić. Chodzą więc po Wielkim Mieście, rozmawiają, poznają się i w jakiś niezwykły sposób leczą sobie nawzajem wewnętrzne rany. Zabraknie super bajkowego zakończenia, a jednak wpisze się ono w typowy sztafaż niezależnych produkcji filmowych.  Alex Holdridge najwyraźniej woli żyć przeszłością. Jego filmy odwołują się do najlepszego okresu kina niezależnego z przełomu lat 80. i 90. Mała grupka osób, prosta historia, która staje się pretekstem do rozmów iskrzących od tekstów zabawnych, inteligentnych i wzruszających. Jim Jarmusch, Kevin Smith, a przede wszystkim Richard Linklater i jego ""Przed wschodem słońca"" natychmiast przychodzą na myśli, kiedy ogląda się ""Pocałunek o północy"". Holdridge nie ma powodu do wstydu, jego film niczym nie odbiega od dokonań wyżej wymienionych twórców. Nie ma jednak też powodu do dumy, gdyż nie wyróżnia się niczym oryginalnym. Młodsi widzowie mogą zachłysnąć się jaskrawą odmiennością filmu od komercyjnej papki, jaką zazwyczaj serwuje nam Ameryka. Jednak dla starszych widzów, będzie to co najwyżej sentymentalna podróż do czasów, kiedy niezależne kino był naprawdę niezależne.  Film ma ciekawych bohaterów i przez większą część utrzymuje niezłe tempo. Holdridge nie wykorzystuje jednak całego potencjału tkwiącego w scenariuszu, który przecież sam napisał. W tym roku był już jeden podobny film – ""Dwa dni w Paryżu"" zrealizowany przez Julie Delpy i muszę powiedzieć, że tamten film zrobił na mnie większe wrażenie. Niemniej jednak po świątecznej gorączce ""Pocałunek o północy"" zadziała jak najlepszy specyfik relaksacyjny.  "
Patologia (2008),5,"Zanim pojawią się napisy początkowe, na widzów czekają dwa prologi. I tak już pozostaje przez cały film. Oglądając ""Patologię"", ma się nieodparte wrażenie, że są to dwa filmy dość niezdarnie zszyte w jeden. Oba same w sobie dobre, razem nie tworzą już tak udanej kompozycji.  Utalentowany Ted zostaje włączony do najbardziej renomowanego programu z zakresu patologii w kraju. Tam szybko wplątuje się w chorą grę prowadzoną przez kilku młodych lekarzy. Nie wystarcza im badanie trupów, jakich Los Angeles dostarcza im samo, dodatkowo zabijają na własną rękę, dla sportu. Zasady gry są proste: zabić w taki sposób, by reszta nie była w stanie odgadnąć, jak tego dokonali. Wygrywa ten, którego zbrodnia będzie najbardziej wyrafinowana. Ted, choć ma twarz aniołka, jest na tyle inteligentny, że podnosi poprzeczkę gry na wyższy poziom. Już samo to wprowadza dodatkowe napięcie. Kiedy jednak wplącze się w to wszystko niewyżyta seksualnie kobieta, wtedy zrobi się śmiertelnie niebezpiecznie.  ""Patologia"" mogła być naprawdę intrygującym thrillerem i zarazem portretem młodych psychopatów. Będąc swoistym połączeniem Sekty"" i ""Hannibala. Po drugiej stronie maski"" pokazuje, jak wielką siłę uwodzenia ma mroczna strona ludzkiej natury, zwłaszcza kiedy towarzyszy jej inteligencja i nieograniczona ambicja. Niestety twórcy rozmieniają się na drobne, a zaangażowanie do roli głównej gwiazdy ""Herosów"" powoduje, że całość sprawia raczej wrażenie niezdarnej próby zmiany image’u przez telewizyjnego aktora.  Kto odpowiada za fiasko? Aż trudno uwierzyć, ale są to Mark Neveldine i Brian Taylor, twórcy na swój sposób udanego filmu ""Adrenalina"". Tym razem napisali tylko scenariusz, przekazując reżyserię w ręce niedoświadczonego Marca Schölermanna, którego największym dotąd osiągnięciem było reżyserowanie klipów Scooterowi.  Neveldine i Taylor w dołączonym do filmu materiale o kulisach produkcji chwalą się, jak to Schölermann pozostał wierny scenariuszowi, podczas gdy oni, kiedy reżyserują swoje filmy, w trakcie realizacji sporo w tekście zmieniają. I w tym właśnie tkwi problem. Wyraźnie widać, że scenariusz potrzebował dopracowania, zmian. Choćby początek. Co najmniej trzy razy mamy sceny podkreślające genialność Teda: kiedy dr Morris przedstawia go dr Gallo i potem dwukrotnie przy okazji omawiana przyczyn zgonu. A wystarczyła tylko pierwsza prezentacja, a potem wykazanie się przy okazji omawiania śmierci Chipa. W wersji ostatecznej ta pierwsza z kilku konfrontacji Teda z Jake'iem ginie kompletnie. Podobnie początkowa antypatia grupy do Teda nie współgra z faktem, że już parę minut później gra z nimi w mistrza wyrafinowanych zabójstw. Oczywiście rozumiem, że miało to być preludium do napięcia istniejącego między Tedem a Jake'iem, ale w filmie jest kilka scen, które to znakomicie pokazują, ten początek zupełnie nie był więc konieczny.  W kilku miejscach materiał broni się przed miażdżącą krytyką. Niestety twórcom nie starczyło odwagi, by krytycznie przejrzeć tekst i zrewidować go pod kątek filmowej użyteczności. Wersja, którą otrzymujemy, może spodobać się jedynie tym, którzy szukali ładnie pokazanych trupów – tu twórcy wykazali się sporą pomysłowością. Nie ulega jednak wątpliwości, że fani ""Adrenaliny"" będą rozczarowani.  Jeśli chodzi o samo wydanie DVD, ""Patologia"" wypada całkiem dobrze. Otrzymaliśmy wydanie z dźwiękiem 5.1 DD, i to nie tylko w wersji oryginalnej, ale i z polskim lektorem. Na płycie znalazły się również dodatki: materiał o kulisach produkcji, rozmowa z prawdziwym patologiem sądowym, który przygotowywał aktorów do ról, oraz wideoklip z piosenką z filmu. Niestety zabrakło najważniejszego dodatku, czyli obecnego w wersji amerykańskiej DVD komentarza Schölermanna, Neveldine'a i Taylora. A szkoda, może wyjaśniłoby się wtedy kilka kwestii dotyczących decyzji twórczych powziętych w trakcie realizacji. Polska wersja ma też nieco inny format obrazu. Zamiast 2.35:1 otrzymaliśmy wersję 1.77:1. Dla większości odbiorców nie będzie to miało znaczenia. Dla miłośników kina domowego będzie to jednak niewielkie, ale zawsze rozczarowanie.  "
Eichmann (2007),4,"Adolf Eichmann. To imię do dziś mrozi krew w żyłach wielu Żydów. Jedna z ikon nazistowskich Niemiec. Twórca nowoczesnej industrialnej formy mordowania ludzi. Człowiek odpowiedzialny bezpośrednio lub pośrednio za śmierć sześciu milionów osób. Po wojnie ukrywał się w Argentynie. Schwytany na początku lat 60., przewieziony do Izraela, gdzie stanął przed sądem i został skazany na śmierć. ""Eichmann"" został zrealizowany na podstawie opublikowanych przez Izrael dokumentów z przesłuchań Eichmanna – o czym dowiadujemy się z napisów początkowych. Nie ma to jednak większego znaczenia. Po obejrzeniu filmu bowiem nic się nie zmienia, równie dobrze mogłoby tego filmu w ogóle nie być. I jest to niestety spora porażka twórców. Być może jest to również dowód na niemoc człowieka postawionego oko w oko z monstrualną zbrodnią, której nie sposób logicznie zrozumieć.  Oglądając ""Eichmanna"" wyraźnie czuje się dyskomfort twórców, którzy nie bardzo wiedzą co i jak chcą opowiedzieć. Dominuje tendencja do zamknięcia całości w obrębie celi więziennej, gdzie Eichmann toczy pojedynek na słowa z przesłuchującym go Żydem Avnerem Lessem. Nie wierząc, że ten klaustrofobiczny dramat opierający się przede wszystkim na dwóch osobowościach, byłby wystarczającą zachętą dla widza, co chwilę wprowadzają szerszą perspektywę: a to chora żona Lessa, a to protesty Żydów domagających się natychmiastowej śmierci Eichmanna, a to wreszcie retrospekcje pokazujące życie zbrodniarza w czasie wojny i później w Argentynie.  Wszystkie te zabiegi razem rozsadzają historię od wewnątrz. Pozbawiają ją dramaturgii i tempa. Zamiast wglądu w istotę zła albo też w dramat Żyda, który chce żyć teraźniejszością, a musi się skonfrontować z przeszłością albo też o granicach mordu z obowiązku dostajemy film o niczym. ""Eichmann"" to taki bryk, w którym znajdziemy cytaty z wszystkich znaczących analiz Adolfa Eichmana od słynnej 'banalności zła' Arendt po teorię o anty-semityzmie Cesaraniego. Twórcy nie zmuszają też żadnego z aktorów do dania z siebie wszystko. Najbardziej szkoda mi Troya Garity'ego, który stworzy swego czasu świetną kreację w ""Soldier's Girl"". Bladymi odbiciami samych siebie są też Thomas Kretschmann, Franka Potente i Stephen Fry (który raczej bawi swoim mocno nie angielskim akcentem – czy mamy przez to rozumieć, że minister Tormer nie mówił zbyt dobrze po hebrajsku?).  Polskie wydanie DVD nie odbiega od wydania brytyjskiego. Nie wiem jednak czy jest to powód do radości. Oznacza bowiem tylko tyle, że zarówno jedno jak i drugie wydanie pozbawione jest dodatków. Otrzymujemy sam film plus zapowiedzi dystrybutora. Na szczęście dźwięk jest w formacie DD 5.1, transfer obrazu całkiem znośny, zatem w zaciszu domowego ogniska będzie się film oglądało całkiem nieźle. "
Sfabrykowany krajobraz (2006),5,"Pretekstem do realizacji dokumentu ""Sfabrykowany krajobraz"" jest postać fotografa Edwarda Burtynsky'ego. Ten Kanadyjczyk ukraińskiego pochodzenia od lat zajmuje się fotografowaniem przemysłowego krajobrazu: kopalni odkrywkowych, fabryk, hut, portów, wysypisk śmieci, slumsów i nowoczesnych metropolii. Według własnych słów jego celem jest zmuszenie widza do konfrontacji obrazu ""świata, jaki jest"" z obrazem ""świata, jaki istniał do niedawna"". Idealnie do tego zadania nadają się Chiny, gdzie rozwój ekonomiczny ma pierwszeństwo nad ekologią i potrzebami jednostki. Ekipa filmowa pod dowództwem Jennifer Baichwal towarzyszyła mu podczas jednej z nich. Jej rezultatem jest właśnie ""Sfabrykowany krajobraz"".  To, co zobaczymy na ekranie, jest z jednej strony przerażające i szokujące, z drugiej jednak fascynujące, a często wręcz piękne. Nie ma w tym filmie praktycznie nic naturalnego. Nawet jeśli gdzieś przemyka skrawek natury, jest on w pełni kontrolowany przez człowieka. Zdecydowana większość zdjęć prezentuje skutki ludzkiej działalności: martwe hałdy, sterty metali, szkła i betonu oraz miliony ludzi wykonujących monotonne i ogłupiające czynności. W tej degradacji człowieczeństwa i czystej (ale nie bezmyślnej!) dewastacji środowiska kryje się jednak prawdziwe piękno. W obiektywie Burtynsky'ego straszliwe zniszczenia kopalni odkrywkowej przeradzają się w cudowny labirynt pierścieni sztucznych nasypów. Początkowe sekwencje z chińskiej fabryki przytłaczają skalą całego przedsięwzięcia. ""Sfabrykowany krajobraz"" jest wspaniałym wernisażem prac Burtynsky'ego, lecz niestety niczym więcej.  Poza rozreklamowaniem zdjęć fotografa film nie ma większego sensu. Jennifer Baichwal nawet nie próbuje odpowiedzieć na pytanie o to, kim jest Burtynsky i jakie są jego motywacje. To dziwne, bo przecież oddaje mu głos. Fotograf z offu ujawnia nam zamysł swojej sztuki. Ma to jednak raczej charakter komentarza do filmu, nie jest zaś elementem wokół którego obracałaby się fabuła. Za Burtynskym również i twórcy dokumentu starają się unikać oceny drapieżnego industrializmu. To również osłabia wymowę filmu, gdyż rezygnuje z perspektywy, z układu odniesienia. Burtynsky swoją postawę tłumaczy – moim zdaniem pokrętnie i nieprzekonująco, ale jednak. Problem w tym, że dokumentu nie kręcił Burtynsky, a inni ludzie, którzy mają swoje własne punkty widzenia, swoje własne artystyczne punkty odniesienia. Niestety w filmie jest to całkowicie nieczytelne. Koniec końców nie zobaczymy tutaj nic odkrywczego, ale zdjęcia są na tyle piękne, że warto jest się z nimi zapoznać.  ""Sfabrykowany krajobraz"" wydany został w serii Kolekcja Planete Doc Review. Jak zwykle w tej serii możemy spodziewać się estetycznego wydania z broszurką informacyjną, dzięki czemu film z dumą można prezentować na półce. Dokument jest częścią boxu ""Oblicza Chin"", na który składają się również ""W górę Jangcy"" i ""Chiny w kolorze blue"". Jedyną wadą wydania jest niemożność wyłączenia polskich napisów. Ci, którzy kupowali wcześniejsze tytuły kolekcji zdążyli się już do tego przyzwyczaić. "
Fred Claus - Brat Świętego Mikołaja (2007),6,"Film, jak każdy produkt, jest wypuszczany z myślą o konkretnej  grupie odbiorców. Mamy więc kino  akcji, melodramaty, komedie itd., ale jest i specjalny typ filmów (bo nie wolno ich nazwać gatunkiem) świątecznych. Tak, tak, to właśnie wszystkie te obrazki z choinką i świętym Mikołajem w tle, którymi katuje nas co roku telewizja. Tym razem klasyczna historia o brodatym grubasku w czerwonych ciuszkach zyskuje tu nowy wymiar. Jak wiemy w każdej rodzinie zdarza się czarna owca, i  chwała Bogu inaczej świat i kino byłyby nieznośnie mdłe.  David Dobkin to facet, który potrafi zrobić naprawdę porządne, inteligentne i wyważone filmy rozrywkowe dla całej rodziny, żeby wspomnieć chociażby jego ""Polowanie na druhny"". Przepis jest prosty: odrobina pikanterii, trochę zwariowanych pomysłów, sympatyczni choć niekoniecznie grzeczni bohaterowie i krzepiący happy end. W przypadku ""Freda Clausa"" dochodzi do tego jeszcze plejada znakomitych nazwisk (Vaughn, Giamatti, Richardson, Spacey, Bates, Weisz), którzy bawią się swoimi rolami równie znakomicie jak widz oglądając je.  ""Fred Claus"" nie jest nawet w połowie tak zły i jak ""Zły mikołaj"", ale na tyle niegrzeczny aby znacząco wyróżniać się w świątecznym zalewie produktów czekolado podobnych. Jeżeli ktoś ma ochotę obejrzeć film, który odrobinę spuści powietrze z nadmuchanego świątecznego balona - trafił idealnie. Z drugiej strony, obraz Dobkina jest inteligentną wariacją na temat klasycznych świątecznych motywów,  nadającą się na wspólne seanse dla dużych i małych. Ci pierwsi będą się będą szczerze rechotać ze złośliwych grepsów, a pociechom nie grozi utrata wiary w magię świąt Bożego Narodzenia.  Wydanie dvd jest, jak na polskie warunki, całkiem bogate. Zawiera bowiem to, co jest  istotą podobnych bonusów, a więc możliwość obejrzenia filmu z komentarzem. W tym przypadku jego autorem  jest sam reżyser, i słusznie w końcu kto zna film lepiej od niego. Aby jednak zrozumieć go w pełni trzeba znać język angielski, bowiem nikt nie postarał się o tłumaczenie.  Widz ma też dostęp do scen usuniętych. Film można obejrzeć z lektorem bądź z napisami.  "
WALL·E (2008),10,"""WALL.E"" to prztyczek w nos dla malkontentów twierdzących, że dzisiejsze Hollywood pogrążyło się w komercji i sprowadzaniu artystycznych konceptów do najniższego wspólnego mianownika. Studio Pixar zrealizowało, nie boję się tego przyznać, film trudny w odbiorze. Film, do którego trzeba mieć cierpliwość – pierwsze pół godziny rozegrane jest właściwie bez słów, jeśli nie liczyć odgłosów wydawanych przez dwa roboty i karalucha. Warstwę semantyczną zastępują jednak poetyckie obrazy, które twórcy musieli chyba wyciągnąć ze snu samego boga.    Wystarczy zanurzyć się w wizji Ziemi za kilkaset lat – opuszczona przez człowieka tonie w odpadach. Można by z nich pewnie zbudować autostradę z Garwolina na Marsa. Jest też On – maleńki robocik, co dnia pakujący w siebie stertę złomu, by zmienić go w kolejną cegiełkę śmieciowej wieży Babel. Co ciekawsze przedmioty WALL.E zabiera do mieszkania, gdzie nocami ogląda na wideo musical i marzy. W swojej śrubkowo-sprężynowej samotności bohater jest dużo bardziej przekonujący niż Will Smith w irytującym ""Jestem legendą"". Film Pixara, choć obywa się bez patosu i emocjonalnej tandety, przejmuje spojrzeniem na ludzki twór uwięziony wśród wspomnień o stwórcach. Wtedy zjawia się Ona – zjawiskowa i podejrzliwa EVA. Dorabianie płci robotom zakrawa na naukowy wyczyn, ale u Pixara kupuje się nawet ryby pogrążone w depresji. Grunt, że romans między uroczą dwójką wybrzmiewa bez zbędnych fałszów, skacząc na nutkach zauroczenia, zakłopotania oraz obopólnej potrzeby bycia ze sobą.  Gdy w drugiej części twórcy wysyłają Walliego i Evę w kosmos w celu ratowania świata, akcja nagle przyspiesza. Pojawiają się też ludzie, którzy po latach egzystowania w stanie konsumpcyjnej nieważkości przeobrazili się w bezkształtne pojemniki na tłuszcz. To, co kiedyś stanowiło o ich wyjątkowości (umiejętność myślenia i odczuwania), zostało przejęte i udoskonalone przez maszyny. Filozoficzną mgiełkę rozwiewają sceny akcji zaczerpnięte a to z ""Gwiezdnych wojen"", a to ze starych komediowych filmów z Busterem Keatonem i Jacques'em Tatim. Nawet wówczas autorzy nie zapominają o komponowaniu zachwycających obrazów. Wspólne dryfowanie głównych bohaterów w przestrzeni kosmicznej to wizualna petarda o mocy reaktora jądrowego. Kino w czystej postaci.  ""WALL.E"" wychodzi u nas w dwóch wydaniach. W edycji 1-płytowej znajdziecie m.in. dwie rewelacyjne krótkometrażówki od Pixara. Pierwsza to ""Presto"" –opowieść o magiku i jego głodnym króliczku. Druga zaś to ""BURN-E"", czyli przejścia dalekiego kuzyna Walliego, który wpadł w pułapkę. Do tego materiały o realizacji. Film możecie obejrzeć z napisami bądź lektorem. Obraz i dźwięk ostre jak żyleta. "
Juno (2007),8,"""Juno"" to jedno z najbardziej pozytywnych zaskoczeń filmowych ostatnich lat. Mały wielki film, który, podobnie jak wcześniej ""Mała Miss"", zdobył  nieoczekiwanie uznanie krytyki i ogromną popularność wśród widowni. W czym tkwi fenomen opowieści o pewnej wygadanej i nadzwyczaj inteligentnej nastolatce w ciąży? Najprostsza odpowiedź brzmi w całkowitej bezpretensjonalności i świeżości spojrzenia. Zero moralizatorstwa, pouczania i misji. Zero zużytych kalek i klisz, w zamian za to skrzące błyskotliwością dialogi i świetna gra aktorska. Inaczej mówiąc znakomita odpowiedź na konserwatywną w wymowie ""Wpadkę"" Apatowa.  Kiedy nastolatka zachodzi w ciążę, to rzadko kiedy jest to powód do śmiechu. Taka sytuacja idealnie nadaje się na dramat obyczajowy, który zależnie od konwencji będzie: albo wyciskaczem łez, albo krzepiącym obrazem w stylu ""okruchów życia"" lub bezlitosnym i werystycznym portretem społecznym. ""Juno"" zaś to pieruńsko inteligentna komedia, która jest najnormalniej w świecie uczciwa wobec wrażliwości i inteligencji widza..  Tak więc fani Hallmarku nie mają tu czego szukać, za to świetnie będą się bawić fani kina niezależnego, którego nie zmiażdżyła sformatowana fabryka produkcyjna.  Film Jasona Reitmana jest kolejnym dowodem na to, że jak się chce, to można. Wystarczy zebrać na planie grupę zdolnych i zapalonych do pracy ludzi, którym da się odrobinę twórczej wolności. Za całym tym zamieszaniem stoi bowiem kilka osób, z których każda zasługuje na osobną uwagę. Po pierwsze seksowna Diablo Cody, która okazała się największym literackim odkryciem fabryki snów ostatnich czasów. Jej dialogi to czyste perły. Odpowiedzialny za ""Dziękujemy za palenie"" Jason Reitman zadbał o to, aby nie były one rzucane przed wieprze. A całości dopełnia młodziutka Ellen Page, która kolejny raz po ""Pułapce"" udowadnia, że jest jedną z najzdolniejszych i najlepiej rokujących aktorek.  Film sam w sobie jest na tyle wartościowy, że warto go mieć w swojej kolekcji. Miłym zaskoczeniem jest więc wiadomość, że dystrybutor postarał się, aby uczynić jego wydanie atrakcyjnym. Widz, oprócz tradycyjnych opcji i dodatków jak zwiastuny, czy wybór scen, ma dostęp do wywiadów, relacji z planu i przede wszystkich wywiadów. Możemy zobaczyć rozmowy z prawie wszystkimi, którzy przyczynili się do niebywałego sukcesu tego filmu: od reżysera i scenarzystki począwszy, a na wykonawcach głównych ról skończywszy. Widz ma oczywiście możliwość obejrzenia filmu z napisami bądź lektorem. To jednak nieistotne, ważne jest, aby ten film zobaczyć. "
Grace odeszła (2007),6,"Wolność, demokracja, bezpieczeństwo. Nie jest łatwo bronić tych haseł. Ale jeszcze gorzej jest, kiedy się w nie wierzy, lecz nie można o nie walczyć, kiedy pozostaje tylko bierne czekanie. Inni narażają życie, bliscy nie wracają z dalekich frontów, a tu w domu dzień jak co dzień. I tylko w głowie dudni nieme pytanie: jak żyć dalej?  Stanley zawsze pragnął być żołnierzem i walczyć za kraj. Niestety ze względów zdrowotnych musiał opuścić szeregi armii. Jego marzenie kontynuowała żona – tytułowa Grace. Kiedy wyjechała na misję w Iraku, Stanley próbuje prowadzić dom, wychowywać dwie córki i czekać cierpliwie na powrót żony. Jednak ta nigdy nie wróci. Zamiast niej pewnego dnia w drzwiach pojawiło się dwóch oficerów. Słowa nie były potrzebne, sam ich widok mówił wszystko: Grace odeszła. Dwa proste słowa, lecz ich niszczycielska siła jest porażająca. Zdruzgotany Stanley musi powiedzieć dziewczynkom o losie matki, lecz nie potrafi się do tego zmusić. Zatem ucieka, zabierając dzieci na irracjonalną podróż przez pół Ameryki do parku rozrywki. Być może po raz pierwszy w życiu nawiąże z nimi prawdziwą relację. Jednak uczyni to zmuszony przez straszliwe okoliczności.  O wojnie w Iraku, czy też szerzej wojnie z terrorem powstało już sporo filmów. Jednak praktycznie wszystkie czyniły bohaterami (i ofiarami) bezpośrednich uczestników walk: żołnierzy, terrorystów, muzułmanów. James C. Strouse w swoim debiucie reżyserskim postanowił przybliżyć nam tragedię tych, którzy czekają niecierpliwie na powrót bliskich walczących za nich. ""Grace odeszła"" to portret biernych ofiar wojny, portret niezwykle intymny i wzruszający. Sprawia to przede wszystkim wyciszona gra Johna Cusacka, który postanowił odsapnąć od komedii i sensacyjnych thrillerów z elementami grozy. Przerwa na niezależną produkcję z całą pewnością się opłaciła, gdyż Cusack swoją grą udowodnił, że wciąż jeszcze wie, czym może być aktor, czym powinien być aktor. Dobrze dobrane odtwórczynie córek uzupełniają Cusacka, nadając życia nieco zbyt sztywnemu scenariuszowi.  Jest jednak pewna fałszywa struna, która nie daje mi spokoju – wybór głównego bohatera. Strouse odwrócił w filmie role. To kobieta jest wojownikiem, a mężczyzna pozostaje w domu. Rzecz oczywiście mająca miejsce, lecz zdecydowanie rzadziej niż sytuacja, w której to kobieta czeka w domu na mężczyznę. Dlaczego reżyser postanowił odwrócić role? Czyżby sytuacja, w której to kobieta czeka na męża i musi sobie poradzić z jego śmiercią w dalekim kraju była za mało atrakcyjna na film kinowy? W ""Grace odeszła"" nie dzieje się znów aż tak wiele, praktycznie nic, co usprawiedliwiałoby takie posunięcie Strouse'a. Po seansie pozostaje dziwny posmak, jakby twórcy chcieli zdystansować się od rzeczywistych realiów. Trochę szkoda, ale przynajmniej Cusack w końcu miał szansę coś zagrać.  Polskie wydanie DVD zostało wydane całkiem estetycznie. Z całą pewnością nie będzie ono straszyć na półce pośród innych płyt. Niestety poza samym filmem nie otrzymujemy nic więcej. Nie dotarły do nas dodatki, jakie oferuje wydanie amerykańskie. Transfer obrazu jest poprawny, choć nie powala na kolana. Na szczęście wersja polska jest w formacie DD 5.1, co powinno być już normą, a wciąż niestety nie jest.  "
Wielki Stach (2007),5,"Rob Schneider jest człowiekiem o wielu twarzach i talentach. Potrafi świetnie zagrać faceta, który zmienia się w babę, która zmienia się w faceta, który zmienia się w zwierzaka, lalusia, który zmienia się w seksownego uwodziciela itd., itp. Za każdym razem poprzez niezliczone gagi i tanie dowcipy bohater przechodzi ewolucję i odkrywa prawdziwe wartości. Tym razem nasz bohater z nędznego, wymuskanego, choć bogatego, mięczaka-oszusta staje się prawdziwym twardzielem, który odkrywa, że czasem warto mieć miękkie serce zamiast twardej waluty.   Stan to typowy bydlak, który wpędził Stany Zjednoczone w kryzys. Zamiast ciężko tyrać w hucie albo kopalni, całe dnie zajmuje się spekulacjami na rynku nieruchomości i naciąganiem biednych staruszek, obiecując im na starość bogate doznania erotyczne. Sprawiedliwość, wcześniej czy później, dosięgnie każdego. Tak więc nasz wypieszczony chłopaczek musi trafić na kilka lat do więzienia. Jak wiadomo, tacy śliczni biali chłopcy cieszą się popularnością wśród zdegenerowanych współwięźniów, Stan ma więc niewiele czasu, aby ze słabeusza zmienić się w postrach celi. Chwała Bogu, napotka po drodze mistrza wszelakich sztuk walki, którego metody są może nietypowe, ale za to śmiertelnie skuteczne.    Jeżeli dokonalibyśmy analizy strukturalnej ""Wielkiego Stacha"", to można wyróżnić w nim dwie części. Pierwsza, w której nasz bohater przygotowuje się fizycznie i mentalnie na pójście do więzienia. Tutaj Rob Schneider rozważa wszystkie opcje związane z potencjalnym gwałtem. Z pomocą Davida Carradine'a nabiera też sprawności w sztukach walki. Sędziwy aktor parodiuje tu swoje role z „Kill Billa” i „Legend Kung Fu”. Pierwszy tytuł był zresztą pastiszem drugiego, więc proszę zwrócić uwagę na złożoność metatekstu! Kogo bawi testowanie wielkich czarnych wibratorów, jedzenie żywych skorpionów i podwieszanie na sutkach, będzie miał ubaw po pachy. Druga część to z kolei przygody naszego bohatera w więzieniu, gdzie najpierw walczy o uznanie, a potem odkrywa prawdziwe wartości. Nie ma sensu opisywać, co się tutaj dzieje – wystarczy wyobrazić sobie Schneidera otoczonego bandą wytatuowanych wielkich neandertalczyków wszelkiej maści, i już jest zabawnie.    Nad komediami Roba Schneidera nie ma co się specjalnie znęcać. Jaki koń jest, każdy widzi. Niektórych to bawi bardzo, innych mniej, a niektórych odrzuca. Gusty to jedna z niewielu rzeczy, o których warto dyskutować, a w tym przypadku jest to tym bardziej bezcelowe. Wystarczy stwierdzić, że komu podobał się ""Boski Żigolo"", powinien być usatysfakcjonowany. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Just Dance - Tylko taniec! (2008),5,"Na początek cytat z pressbooka, abyśmy wiedzieli, na czym stoimy. Mówi reżyser Darren Grant: ""To dobra zabawa, naprawdę niezłe show. Myślę, że ludzie pójdą zobaczyć ten film, że wyda im się kolorowy, gorący i sexy; to będzie naprawdę niezła jazda"". Po takiej zachęcie potencjalny widz ma przynajmniej świadomość, że nie idzie na nowy film Zanussiego albo Piekorz. Dystrybutor postanowił dodatkowo ułatwić zadanie posiadaczowi biletu, zmieniając jeden angielski tytuł (""Make it happen"") na drugi - ""Just Dance – Tylko taniec!"". Skojarzenia z popularnym programem przedstawiającym parkietowe wygibasy młodzieży są jak najbardziej na miejscu.  Jeśli twórcy ze wszystkich sił starają się nas uświadomić w kwestii zawartości swojego dzieła, recenzent nie ma już chyba prawa wyskakiwać z wrzaskiem jak klient agencji towarzyskiej po odkryciu, iż prostytutka jest facetem. Zbliżają się święta, w związku z czym należy okazywać bliźnim sympatię i spuszczać zasłonę milczenia na ich grzeszki. Tego, że film został posklejany z dwóch tuzinów klisz, spodziewał się chyba zresztą każdy, nawet średnio rozgarnięty szympans.  Fabułę można by więc sprowadzić do zdania z zaledwie jednym orzeczeniem: Tancerka z małego miasteczka spełnia swoje marzenia w Chicago. Dołóżmy do tego ładne panienki, nieskomplikowaną muzykę oraz wątek romansowy rodem z prozy Heleny Mniszkówny, a otrzymamy wszystkie składniki filmowego walczyka.  Reżyser zaczynał karierę od kręcenia wideoklipów dla różnych gwiazdek popu, więc w scenach  wyczynowych zazwyczaj nie myli kroków. Nawet jeśli znana ze ""Szklanej pułapki 4""  Winstead jest średnią tancerką, to zgrabny montaż pozwolił uniknąć plamy. Gorzej idzie z fabularnymi dziurami i kałużami tandety, w które film od czas do czasu wpada. Główna bohaterka od początku powtarza, że urodziła się po to, aby tańczyć, ale gdy dostaje szansę występu na scenie popularnego klubu, nagle zapomina o dawnych deklaracjach. Układy choreograficzne z ""Just Dance"" przypominają częściej grzeczny striptiz niż parkietowe pląsy, ale kiedy ma się na planie parę zgrabnych ciał, trzeba je przecież obnażyć!  Film ogląda się właściwie bez zgrzytania zębów. Dentysta nie zarobi na filmie Granta, ale wszelkiej maści instruktorzy tańca i owszem. Już niedługo sylwester, więc trzeba się powoli zacząć ""wczuwać"" w imprezowy bounce..."
Jak żyć? (2008),4,"Skąd wiadomo, jak żyć? Pytanie może stać się szczególnie natarczywe, gdy przed człowiekiem, który do tej pory żył z dnia na dzień, nie myśląc o przyszłości, staje wizja niespodziewanego ojcostwa. Szczególnie gdy chłopak, który w wieku kilku lat stracił ojca, jedyne wzorce męskiej opieki czerpał od swoich trzech wujków. Takie doświadczenie mogłoby dać mu solidne przygotowanie wychowawcze, gdyby nie to, że każdy z nich wyznawał zasadniczo różne metody.  Kuba, który dowiaduje się, że wkrótce zostanie tatą, postanawia odszukać receptę na szczęście. Potrzeba natychmiastowego dojrzenia, choć przerażająca, motywuje go do zmian w życiu. Pomocy przede wszystkim szuka u wujków. Zdaje się jednak, że przyjmuje ich rady zbyt dosłownie, co sprawia, że zamierzone cele przynoszą dokładnie odwrotne efekty.  Szymon Jakubowski zadebiutował filmem, który znacznie różni się od wszystkich innych powstających w Polsce komedii romantycznych. Nie jest ani przesłodzony, ani przekoloryzowany. Pokazuje miłość, która nie tylko przyjmuje, to, co z góry dostaje, ale szuka rozwiązania, wymaga więc podjęcia określonego działania. Główny bohater bardzo chce zapewnić swojej dziewczynie i ich wspólnemu dziecku stabilną i spokojną przyszłość. Skupia się jednak głównie na stronie materialnej. Kiedy wszystko zaczyna się sypać, dociera do niego, że najcenniejszą wskazówką mogą być słowa kolegi z celi, który na pytanie o ojcostwo, odpowiada, że to „jakoś tak samo przyszło”. Zagubienie chłopaka w poszukiwaniu recepty na stworzenie szczęśliwej rodziny jest tak prawdziwe, że bez przymusu kibicuje się mu od początku do końca.  Wydanie DVD zaopatrzone zostało w wiele materiałów dodatkowych. Obejrzeć można między innymi relację z premiery wraz z wypowiedziami aktorów na temat zagranych przez siebie postaci. Making of jest w zasadzie powtórzeniem zdjęć pokazanych w reportażu z premiery, ale oprawione przewodnią piosenką z filmu ogląda się przyjemnie. Dla zainteresowanych dostępne są także informacje o aktorach i twórcach. Obejrzeć można również zwiastuny kinowe dwunastu filmów oraz inne DVD. Polska wersja dźwiękowa zapisana została w formacie DD 5. 1, obraz: 16:9. Dostępne są także angielskie napisy.  "
W Dolinie Elah (2007),9,"W filmie Paula Haggisa nie ma czołgów, dział i karabinów, a sama wojna objawia się jedynie w niewyraźnych nagraniach z kamery telefonu komórkowego. Mimo to ""W dolinie Elah"" jest jednym z najbardziej przenikliwych portretów kraju zamieszanego w zbrojny konflikt. Miejsca, w których inni zaangażowani reżyserzy bawiliby się tanią publicystyką, Haggis nasącza psychologicznym ekstraktem. Końcowy efekt jest piorunujący, choć film nigdy nie wznosi się ponad intymny ton.  Nominowany do Oscara Tommy Lee Jones wciela się tu w postać emerytowanego sierżanta Hanka Deerfielda, którego syn służy w Iraku. Jego jednostka powróciła właśnie do Stanów, ale chłopak nie dzwoni, nie pisze. Ojciec pakuje walizkę, całuje żonę (Sarandon) na pożegnanie i wyjeżdża odszukać potomka. Wkrótce odnajduje go, ale spalonego i w kawałkach. Hank, przyglądając się opieszałości i nieudolności organów ścigania, postanawia na własną rękę dopaść zabójców. Na końcu tej ścieżki czekają go jednak wyłącznie rozczarowanie oraz zwątpienie w dawne ideały i zasady, które przestały obowiązywać.  Taki stan rzeczy nie mieści się w głowie starego człowieka, wychowanego w duchu patriotyzmu. Hank nie jest zresztą niewinny, bo gdy syn prosił go o pomoc, odmówił. Podobnie ma się sprawa z policjantką (Theron), która zignorowała doniesienie o uduszeniu dobermana przez będącego w spoczynku żołnierza. Każdy z bohaterów stał się częścią nakręcającej się powoli, ale nieubłaganie spirali zła. Dziś, gdy Ameryka patrzy w rozbite lustro świadomości, widzi wyłącznie wyblakłe pocztówki z okresu dawnej potęgi. Ludzie na zawsze pozostaną zwierzętami - gdy strach zajrzy im w oczy, zaczną gryźć.  Wśród materiałów dodatkowych znajdziemy na płycie wywiady z twórcami filmu. Okazuje się, że Haggis stracił mnóstwo czasu, szukając funduszy na ""W dolinie Elah"". Z kolei jego współpraca z Charlize Theron zaczęła się od wspólnego papieroska podczas oscarowej promocji. Do tego zwiastun oraz zapowiedzi innych tytułów od Monolithu. Obraz w formacie 16:9, dźwięk - Dolby Digital 5.1. Do wyboru czekają lektor i napisy. "
Rocker (2008),7,"Dawno, dawno temu, w wesołych latach 80. Robert ""Fish"" Fishman (co rusz szarżujący Wilson) był perkusistą heavy-metalowej grupy Wezuwiusz. Gdy walił w bębny, panienki mdlały, a faceci modlili się o boże zmiłowanie. Niestety, koledzy postanowili wyrzucić go z zespołu, aby zrobić miejsce dla krewnego szefa wytwórni płytowej, z którą mieli podpisać intratny kontrakt. 20 lat później Wezuwiusz to legenda rocka, a Fish jest niemal na samym dnie łańcucha pokarmowego kapitalizmu. Gdy bohater ląduje na strychu swojej kłótliwej siostry, wydaje się, że właśnie nastąpił ostateczny upadek. Reżyser Peter Cattaneo zna się jednak na cudach, bo zrobił przecież ""Goło i wesoło"", gdzie przegrani górnicy odzyskiwali godność dzięki striptizowi.  Dziś, w dobie YouTube'a i Pudelka, bez rozbieranek również się nie obejdzie. Fish razem z mdłym zespołem siostrzeńca staje się przypadkowo gwiazdą Internetu, dzięki czemu w astronomicznym tempie spełniają się jego wszystkie marzenia, które odeszły do lamusa po ""zwolnieniu"" z Wezuwiusza. Może ruszyć w trasę, demolować hotele, pić na umór, a przy okazji dojrzeć. Liczba schematów wykorzystanych przez twórców ""Rockera"" jest prawdopodobnie większa niż lista składanek typu ""The best of..."" wydanych przez Stonesów, Beatlesów i Verbę razem wziętych. Momentami film zamienia się w bezczelną kopię ""Szkoły rocka"", ale nawet wówczas nie traci wigoru dzięki różnej jakości dowcipom, wystrzeliwanym z prędkością nagrzanego gitarzysty.  Najciekawiej wypada jednak spojrzenie na współczesną muzykę - bezbarwną, zachowawczą i pozbawioną mocy. Jedna z postaci stwierdza: ""Potrzebujemy Fisha - jest niechlujny, brzydki, ale ma w sobie radość i energię"". To nic innego jak pragnienie powrotu do czasów, gdy rock był autentyczny. Dziś tuziny wypranych z charyzmy nastolatków zawodzi o mrokach duszy, a po koncercie wraca grzecznie do hotelu, by pościgać się samochodami na konsoli. Dinozaury gatunku nie są w sumie lepsze - pod wpływem alkoholowo-narkotyczno-pieniężnych oparów przeobraziły się w żywe trupy, które nawet na wózkach inwalidzkich będą wykonywać stare szlagiery.  A co z Fishem, który zatrzymał się w przejściu między światami? Biedak da sobie chyba radę, bo znalazł pokrewną duszę - nauczycielkę (Applegate), która musiała zrezygnować z kariery w szołbizie z powodu nieprzewidzianej ciąży. Razem pograją w ""Guitar Hero"", a potem dadzą sobie buzi i wszystko będzie dobrze. Ot, kolejna historia ku pokrzepieniu serc."
Zawodowcy (2008),5,"Al Pacino i Robert De Niro po latach królowania w aktorskim panteonie na starość, by zadbać o godną emeryturę i domek z basenem, rozmieniają się na drobne. O ile Coppola w ""Ojcu chrzestnym 2"" zmieścił dwa aktorskie ega w jednym filmie, a Mann w ""Gorączce"" zaledwie w jednej scenie dialogowej, o tyle twórca ""Zawodowców"" postanowił pójść dalej i nasycił nimi prawie każdy kadr. Niestety nie jest to już ta unikatowa waluta, co kiedyś, ale seryjnie trzepany pieniądz.  Praca w nowojorskiej policji to nie jest łatwy kawałek chleba. Niebezpieczeństwo czyha za każdym rogiem, uposażenie nie należy do najwyższych, a emerytura jest niepewna. Wszytko to jednak rekompensuje władza i szacunek, jaki daje odznaka, oraz poczucie sensu wynikające z wymierzania sprawiedliwości. Rzecz jednak w tym, że czasem bardzo łatwo posunąć się za daleko. A granica, jaka oddziela prawo od bezprawia, jest bardzo cienka.  ""Zawodowcy"" to historia dwóch gliniarzy, którzy na starość muszą zmierzyć się ze swoimi demonami. Na ulicach Nowego Jorku ktoś na własną rękę wymierza mętom sprawiedliwość. Bez niepotrzebnych procedur i procesów - kulka w łeb i po sprawie. Wszystko wskazuje na to, że sprawca jest gliniarzem, a atmosfera zagęszcza się jeszcze bardziej, kiedy okazuje się, że podejrzanym jest jeden z naszych bohaterów.  W ""Zawodowcach"" niby jest wszystko, co potrzeba, aby zbudować świetny thriller, czyli kilka dobrze rozpisanych postaci połączonych niejednoznaczną relacją. Jeżeli do tego  dodać tak  wspaniałych aktorów, jak wspomniani laureaci Oscara, można by spodziewać się naprawdę solidnego  kina najwyższych lotów. Tym bardziej zaskakuje, że jest dokładnie odwrotnie. Pacino i De Niro budują swoje kreacje na jednym dobrze znanym grymasie, scenariusz sprawdza się przyzwoicie jako sensacyjna historyjka, kompletnie jednak zawodzi jako dramat postaw, czy nawet nietypowy i frapujący thriller. Brak w nim napięcia, prawdziwej ambiwalencji, dobrze rozpisanej aktorskiej partytury i nerwu. Koniec końców film Avneta  to niestety jedynie  odcinanie kuponów od aktorskiej legendy gwiazdorów-emerytów. Inaczej mówiąc, widz dostaje za cenę biletu przeciętne widowisko, które czasem, kiedy nie próbuje udawać czegoś więcej, niż jest, cieszy a nawet bawi.  "
Fighter: kochaj i walcz (2007),7,"Kiedy mowa o 'dobrym europejskim kinie', na myśl od razu przychodzą filmy, które powszechnie uważa się za świetne, lecz których nikt normalny nie oglądał. Jednak w ostatnich latach europejscy twórcy coraz śmielej poczynają sobie w kinie rozrywkowym, nie rezygnując do końca z artystycznej jakości. Hiszpanie pokazali, że taka fuzja idealnie sprawdza się w horrorze, zaś Francuzi wstrzyknęli nową krew w szeroko pojęte kino sensacyjne. Teraz Duńczycy postanowili pokazać, że również w kinie młodzieżowym można bawić widzów przemyślanymi historiami. Poza tytułem przygotowanym przez polskiego dystrybutora, który rzeczywiście może odstraszać, wszystko w ""Fighter: Kochaj i walcz"" wskazuje na pierwszorzędną rozrywkę odwołującą się do klasyki gatunku. Najnowszy film Natashy Arthy to sprawnie zrealizowana mieszanka ""Karate Kid"" z ""Podkręć jak Beckham"". Z tego pierwszego zaczerpnięty został pomysł, z drugiego dbałość w budowie postaci i sytuacji. Kiedy dodamy do tego szczyptę filozofii rodem z ""Czarnoksiężnika z Archipelagu"" le Guin, to otrzymamy film do wielokrotnego użytku.  Bohaterką ""Fighter: Kochaj i walcz"" jest Aicha – turecka nastolatka urodzona i wychowywana w Danii. Rodzice przeznaczyli jej świetlaną przyszłość lekarki, lecz Aicha nie jest mistrzem nauk ścisłych, wolałaby raczej zdobyć czarny pas kung fu. Dopóki trenuje w żeńskim kółku, rodzice tolerują jej fanaberię. Kiedy jednak przenosi się do klubu koedukacyjnego i okazuje się, że miałaby walczyć również z chłopakami, zszokowany ojciec kategorycznie zabrania jej dalszych treningów. Wychowana zgodnie z tradycyjnymi normami tureckimi, lecz żyjąca w wyzwolonej obyczajowo Danii, Aicha jest całkowicie rozdarta i zagubiona. Z jednej strony nie chce wyrzec się swego kulturowego dziedzictwa i pragnie podążać za głosem swego serca. Z drugiej - rozwiązłość alkoholowo-seksualna jej duńskich rówieśniczek również ją odstrasza. Trening pod okiem mistrza Sifu to dla Aichy szansa przede wszystkim na pokonanie własnych lęków i odkrycie, kim jest i czego pragnie.  Jest w tym filmie sporo typowej dla gatunku naiwności. Metafory są dość czytelne, miejscami wręcz balansują na granicy kiczu. Jednak Arthy udaje się utrzymać równowagę i nie popaść w śmieszność. Wielka w tym zasługa scenariusza, w którym bardzo dużo uwagi poświęcono na zbudowaniu wiarygodnych (choć rzecz jasna nieco uproszczonych) portretów psychologicznych. Dotyczy to nie tylko głównej postaci, ale również bohaterów drugoplanowych, jak Ali czy ojciec Aichy. Nawet Omar jest czymś więcej niż tylko przeszkodą na drodze ku tolerancji i samoświadomości.  Plusem są również zdjęcia i montaż, które wykorzystują to, co najlepsze w duńskiej Dogmie i wzbogacają to o typowo młodzieżowe elementy estetyczne powszechnie stosowane w wideo-klipach. Dzięki tym wszystkim zabiegom ""Fighter: Kochaj i walcz"" stał się naprawdę przyjemną młodzieżową rozrywką, mającą w sobie więcej inteligencji niż cała armia klonów Paris Hilton. "
Śledztwo (2006),4,"Bułgarka Iglika Triffonova w ""Śledztwie"" chciała pokazać wszystkie odcienie szarości, jakie skrywają się za szokującymi nagłówkami gazet. Niestety, mimo dobrych intencji nie do końca udało jej się uchronić przed popadnięciem w banał. Z tego też powodu film jest mało odkrywczy, lecz zapewne znajdzie swoich fanów. W Warszawie ma ich już sporą grupę, w końcu wygrał jeden z organizowanych w stolicy festiwali.  Zgodnie z tytułem obserwujemy działania pewnej pani inspektor, która ma trzy tygodnie na zamknięcie śledztwa w sprawie morderstwa pewnego mężczyzny. Jeśli nie uda się w tym czasie postawić aktu oskarżenia, przetrzymywany w więzieniu brat zabitego wyjdzie na wolność. Policjantka od samego początku przekonana jest o winie podejrzanego, ale ponieważ brakuje dowodów, potrzebne jest przyznanie się mężczyzny. Ten jednak stanowczo zaprzecza, jakoby miał cokolwiek wspólnego ze śmiercią brata.  W tego typu produkcjach zazwyczaj pod koniec filmu mamy nagły zwrot akcji, który wywraca fabułę do góry nogami i sprowadza historię na nowe tory. U Triffonovej ten zwrot polega na tym, że go po prostu nie ma. Upór, stanowczość, inteligencja i poświęcenie doprowadzą bohaterkę do celu. Reżyserki nie interesują suche fakty. Postawiła sobie zupełnie inne zadanie: zbadanie konsekwencji podejmowanych czynów. I tu niestety film grzęźnie w banale klisz filmowych, choć w pewnym momencie sama bohaterka odżegnywać się będzie od typowego portretu zapijaczonego policjanta. Jednak co tak naprawdę widzimy w ""Śledztwie""? Przede wszystkim bliskich podejrzanego, którzy cierpią za jego (domniemane) winy i rodzinę policjantki, którą z trudem udaje jej się utrzymać w jednym kawałku, kiedy praca okazuje się ważniejsza nawet od odwiedzin córki w szpitalu. Nic nowego. I tylko brak alkoholu może dziwić.   ""Śledztwo"" to film bardzo metodycznie poprowadzony. Brakuje w nim artystycznej wizji, która umożliwiłaby transcendencję poza materię obrazu. Wszystko jest tutaj mocno zamknięte, zaciśnięte w kliszy filmowej. Duszna atmosfera pełna wyziewów rzemieślniczej rutyny tylko z pozoru wydaje się oryginalna. Prawda ma tutaj stare, sfatygowane oblicze zużytej hetery. Jednak profesjonalizm zawsze owocuje wiernością klienteli. Tak więc jak owa hetera wciąż może liczyć na grono stałych bywalców, tak i film Triffonovej znajdzie swoich fanów. Nie będzie ich wielu, ale na pewno wyjdą usatysfakcjonowani. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Czyngis-chan (2007),3,"Mały film potrafi czasem poważnie zafrapować. Co zrobiłby z reżyserem Sergiejem Bodrowem potężny władca Czyngis-Chan, gdyby zobaczył to dzieło, opowiadające o jego dzieciństwie? Mógłby dać mu worek złota i zażyczyć sobie sequela (na który nota bene są niestety pewne szanse), bo jeden z największych rzeźników w historii, jest u niego niemal romantykiem w rodzaju młodego Lorda Byrona. Z drugiej strony, w worku, zamiast złota, mogłaby znaleźć się głowa, bądź genitalia rosyjskiego reżysera, bo postać, na dźwięk imienia której trzęsło się pół świata, nie wzbudza tu ani respektu, ani nawet zainteresowania.   Gdy w zeszłym roku na liście filmów nominowanych do Oscara dla filmu nieanglojęzycznego pojawił się ""Katyń"", co światlejsi ludzie mediów dowodzili, że ci, którzy film Wajdy ocenili (czyli ci mniej światli), zwyczajnie się pomylili, a teraz mają za swoje. Tym, którzy nominacją, albo i samą statuetką chcieliby zmierzyć bezwzględną wartość filmu, należałoby prewencyjnie zaaplikować potrójny seans ""Czyngis-Chana"", który w Oscarowym wyścigu z ""Katyniem"" konkurował. Powstała-nie-w-Hollywood epicka opowieść o narodzinach takiego madafaki, jak tytułowy bohater powinna mrozić krew w żyłach. Nie mrozi. Wszystko co wydaje się materiałem na wielkie kino, udało się tu zamienić w koszmarnie nudną, pełną cepeliady i pocztówkowych krajobrazów, opowiastkę o chłopcu, któremu w życiu nie idzie. Ale tylko do czasu, kiedy zaczyna iść. Największy problem to, że zupełnie zignorowano tu moment przejścia – nie wiadomo właściwie czym różni się od innych ludzi Temudżyn, że z opresji wychodzi zwycięsko. Przeznaczone jest mu zajść daleko, ale wszystkie jego atuty zdają się tu starannie poukrywane. Przeciwności losu znikają najczęściej dzięki zbawczej mocy cięcia montażowego, bądź dzięki ingerencji sił magicznych.  Zresztą co tu tłumaczyć, skoro z samych podręczników wiadomo, że to wielki człowiek był? Ważne, że wokół hasają liczne zastępy statystów, że ładnie zachodzi słońce, i że wielki Azjatycki władca potrafił kochać, jak nielichy Hollywoodzki amant. Zamiast więc sarkać, oddajmy głos jednemu z entuzjastów filmu, który w tej niemrawej wizji XII wiecznego świata potrafił się jednak zatracić i na stronach imdb.com (jak zawsze niezawodnej kopalni informacji), skwitował swoją wysoką ocenę takimi słowy. ""Film jest barwny, sceny walki są bardzo obrazowe, a mężczyźni, kobiety i konie wyglądają naprawdę wspaniale"". Reszta jest milczeniem.   "
Podróż ze zwierzętami domowymi (2007),6,"Kiedy podczas mszy za zmarłego męża Natalia nie roni ani jednej łzy, ksiądz zdaje się zdumiony tym faktem. W końcu czyż śmierć nie jest najgorszą rzeczą, jaka może nas spotkać? Jednak Natalia wie, że może być coś straszniejszego – jak choćby życie sprowadzające się do bezmyślnej wegetacji, tłamszonej przez konwenanse i role społeczne.  Wychowanka domu dziecka, Natalia, nie jest typową kobietą. Przez kilka lat próbowała jednak żyć normalnie. Niestety szybko zorientowała się, że nie jest to zbyt szczęśliwy los. Kiedy zatem jej mąż umiera w dość banalnych, acz zaskakujących okolicznościach, jest to dla niej prawdziwy dar losu. W końcu może zakosztować życia. Wszystko wydaje się układać jak najlepiej, na horyzoncie pojawia się nawet nowy mężczyzna. Jednak prawdziwa niezależność nie znosi kompromisów. Raz wyzwolona Natalia nie da się już więcej stłamsić i sprowadzić do roli kury domowej.  ""Podróż ze zwierzętami domowymi"" to niespieszna opowieść będąca niczym wiersz uwieczniony nie słowami, a ruchomymi obrazami. Wiera Storożewa spokojnie, krok po kroku tworzy portret osoby, która wychodzi z cienia i odkrywa swoje prawdziwe ja. Bez typowych dla filmu dramatów i ekspresyjnych scen ukazuje, jak w ludzkiej naturze walczą o swoje dwie sprzeczne siły. Z jednej strony potrzeba bezpieczeństwa, które daje wspólnota z drugim człowiekiem, z drugiej – potrzeba bycia sobą niezależnie od oczekiwań otoczenia. Dopóki żyjemy, te dwie siły są w ciągłym konflikcie. Dla Natalii niemożliwość powrotu do roli sługi sprawia, że rolę tę narzuca innym – zwierzętom, którymi musi się opiekować, lecz które są od niej zupełnie zależne.  Można oczywiście zwulgaryzować ukazaną historię i stwierdzić, że Natalia jest postacią aspołeczną, a jej braki w obyci z ludźmi wynikają z faktu, że wychowała się w domu dziecka. Instytucja ta poprzez swój zbiorowy charakter nie pozwala na zadzierzgnięcie intymnej więzi, jaka łączy dziecko z rodzicami. Bez niej zaś trudno  odnaleźć się w świecie, co więcej, jej brak może wywołać napiętnowanie ze strony otoczenia. To oczywiście prawda dość jasno wyłożona w filmie Storożewej. Jednak wydaje się, że ""Podróż ze zwierzętami domowymi"" ma wydźwięk bardziej uniwersalny. To oda dla tych wszystkich, którzy próbują znaleźć swoje miejsce w świecie, lecz nie odnajdują się w narzuconych formach, schematach i ramach.  Dobry, choć nieco zbyt rozwlekły film, przeznaczony jest dla widzów o kontemplacyjnej osobowości. ""Podróż ze zwierzętami domowymi"" wymaga bowiem zatrzymania się na chwilę i skupieniu uwagi na tym, co zazwyczaj umyka nam w czasie pogoni za życiem.  "
Lustra (2008),5,"Że za szklaną nieprzeźroczystą taflą kryje się coś dziwacznego i niepokojącego, wiadomo od czasu, kiedy Lewis Carrol wysłał tam pewną dorastającą dziewczynkę. Jednak prawdziwą furorę lustro zrobiło za sprawą psychoanalizy i narosłych wokół problematyki odbicia interpretacji. Najnowsze dzieło Alexandre'a Aji z przyczyn oczywistych aż prosi się o interpretację tym magicznym kluczem, otwierającym drzwi do kultury masowej. Powściągnijmy jednak swoje kulturoznawcze zapędy na rzecz prostej konstatacji: ""Lustra"" to wtórna, ale solidna i ładna plastycznie rzeźnia z deka przygłupimi dialogami.  ""Bladym strachem"" i remakiem ""Wzgórza mają oczy"" Alexandre Aja udowodnił, że ma talent, dystans i nieskażone hollywoodzką kalkulacją finansową upodobanie do makabry. Inna rzecz, że włączył się w dość niebezpieczny  w amerykańskim kinie grozy trend przetrawiania filmów, które odniosły sukces w Azji. To jeszcze można by mu wybaczyć, gdyby zrobił to z tą samą rzemieślniczą perfekcją, co Verbinski w przypadku ""Ringu"". Problem zaczyna się, kiedy scenariusz i dialogi zostają zredukowane do nośnika akcji, a sama akcja niebezpiecznie zaczyna przypominać kolejną przygłupią historię o demonach i duchach. Chwała Bogu, tym razem żadna przemoczona dziewczynka nie zatyka włosami odpływu wody w łazience, za to Aja całkiem twórczo potrafił wykorzystać wodę jako wystylizowaną grę lustrzanych odbić.  Twarz Kiefera Sutherlanda wraz z upływem czasu nabrała odrobinę szlachetnego znużenia i zmęczenia życiem. Z drugiej strony aktor zbyt często udaje postać, w skórze której bez dwóch zdań czuje się najlepiej, czyli Jacka Bauera. Można nawet zaryzykować tezę, że aktor już na dobre ugrzązł w swym serialowym odbiciu. Niezależnie, czy przyszło mu się zmierzyć z terrorystami, czy z demonicznymi lustrami, strzela zawsze tymi samymi sprawdzonymi w boju mimicznymi nabojami.  Historię pewnego ciecia, który odkrywa straszną tajemnicę luster, ogląda się znośnie. Film ma momenty, które powinny usatysfakcjonować najbardziej wymagających fanów gore (wystarczy tutaj wspomnieć o przeuroczej scenie ze szczęką). Dla przeciętnego widza ma w zanadrzu odpowiedni arsenał buchów i strachów, a co bardziej wysublimowani odbiorcy, z racji przewijającego się wdzięcznego kulturowo psychoanalitycznego i filozoficznego motywu lustra, będą mogli zabrać się za ""żiżkowskie"" z ducha analizy. Większość jednak zapomni o nim tak szybko, jak zapomina się o fakcie, że prawdziwym lustrem jest nie to w łazience, ale wielka płachta ekranu. "
Mała Moskwa (2008),7,"Małą Moskwą tytułuje się w dziele Waldemara Krzystka Legnicę, w której przez prawie cały okres trwania PRL-u stacjonował batalion wojsk sowieckich. W szczytowym momencie niemal połowę mieszkańców miasteczka stanowili Rosjanie. Fabuła filmu rozgrywa się w dwóch planach czasowych: pierwszy z nich to rok 1968, na chwilę przed interwencją wojsk Układu Warszawskiego w Czechosłowacji; drugi to lata 90., zatrute fałszywym oglądem na wydarzenia z przeszłości.   Łącznikiem pomiędzy oboma światami jest Jura (Uljanow) – ""ten trzeci"", którego po seansie szkoda chyba najbardziej. Dawno temu przybył do Polski wraz z piękną żoną Wierą (zjawiskowa Chodczenkowa), by pilnować porządku w najweselszym baraku w całym obozie socjalistycznym. Jaka szkoda, że podczas gdy inni się bawili, on stawał się niewinną ofiarą cudzej namiętności. Wiera zakochała się bowiem w polskim oficerze (bezbarwny Żurek), który miał coś, czego brakowało Jurze – namiętność i erekcję. Brzemienny w skutki romans mógłby pewnie zakończyć się happy endem, ale cóż – byłby to wówczas za melodramat!   Powracający po ośmiu latach na łono kina Krzystek wie, jak przedstawić tę historię, by tabun pań w średnim wieku mógł uronić łezkę. Nie rości sobie przy tym artystycznych pretensji i nie ukrywa, że jego ""Mała Moskwa"" to czyste kino gatunkowe. Tym bardziej więc nie wiadomo, dlaczego dokłada do filmu wątek córki Wiery – tryskającej jadem bizneswoman, która przyjeżdża do Legnicy tylko po to, aby zgłosić listę żalów pod adresem rodzicielki. Skoro reżyser tak bardzo pragnął względnie współczesnej perspektywy, mógł, korzystając z niej, zająć się stosunkiem Polaków do Rosjan i na odwrót. Nadzieje okazują się jednak płonne – zupełnie jak gdybyśmy czekali na to, iż w dziełach Tarkowskiego pojawi się sprośne poczucie humoru albo Uwe Boll zrobi dobry film.   Obiecywałem sobie, że nie pójdę za dziennikarskim stadem i nie wspomnę w recenzji o gdyńskich kontrowersjach. Trudno, już czuję, jak wyrastają mi poroże i kopyta. ""Mała Moskwa"" nie była najlepszym obrazem zakończonego przed dwoma miesiącami festiwalu, ale stanowi przykład udanego kina środka, czyli tego, czego tak cholernie brakuje w naszym kraju. Przestańcie się już wydzierać, bo widzów i tak to nie interesuje. Choć raz będzie się można wzruszyć bez wspomagania hollywoodzkich specyfików."
Poszukiwacze zaginionej Arki (1981),9,"""Poszukiwacze zaginionej Arki"" w nowym wydaniu DVD pokazują, jak bardzo zmienił się świat w ciągu ostatnich 27 lat. Dziś ten film nie mógłby powstać. W dobie pokolenia emo bohaterowie są depresyjni, mroczni, wewnętrznie rozdarci, a dobrą rozrywkę zapewniają postaci rodem z psychiatryka. Tymczasem pierwszy film o przygodach Indiany Jonesa powstał w zupełnie innych warunkach, kiedy widownia oczekiwała od filmów radości, swobody i kiczu.  Był rok 1978 – szczytowy okres disco – kiedy Steven Spielberg, George Lucas i Lawrence Kasdan pracowali nad scenariuszem. Na listach przebojów królowali Bee Gees, Boney M i The Village People. Wszyscy chcieli się bawić, szaleć, nie myśleć o poważnych sprawach. I taki właśnie był Indy. Pracownik uniwersytecki, i to wydziału archeologii... Czy można sobie wyobrazić nudniejszą osobę? Tymczasem w interpretacji Spielberga, Lucasa i Kasdana stał się on bożyszczem tłumów, niezłomnym poszukiwaczem przygód wędrującym po całym świecie i przeżywającym ekscytujące, zapierające dech w piersiach historie. Nic w ""Poszukiwaczach zaginionej Arki"" nie jest brane na serio. Twórcy bawią się, robiąc kino klasy B, a widzowie bawią się, oglądając półnagich Indian, wstrętnych nazistów, sprytne małpki i ruiny pełne oślizgłych węży. Do tego wszystkiego dochodzi kilka fantastycznych, jak na owe czasy, scen akcji i odrobina humoru. I w ten sposób powstał film, który jest jednym z najlepszych symboli epoki. Nic więc dziwnego, że dla całego pokolenia stał się punktem odniesienia i produkcją wielbioną pod niebiosa.  Nie ma co rozwodzić się nad fabułą i samym filmem. Wszyscy doskonale ją znamy. Przyjrzyjmy się zatem temu, co oferuje nam nowe wydanie opatrzone dumnym tytułem 'Wydanie specjalne'. Cóż, jednej rzeczy na pewno tu nie znajdziemy – komentarza twórców. Trochę szkoda. Sądzę, że wielu zagorzałych fanów nie miałoby nic przeciwko wysłuchaniu prawie dwugodzinnych wywodów Spielberga czy Forda o tym, jak to było pracować nad filmem. Jest za to krótki dokument o realizacji filmu, w który włączono klika archiwalnych klipów nakręconych na planie. Dostajemy też specjalny dodatek poświęcony realizacji sceny z topniejącą twarzą plus wspomnienia twórców czwartego ""Indiany"" na temat oryginalnej trylogii. Dla fanów przygotowano też cztery galerie, w których znajdziecie całą masę ilustracji, szkiców koncepcyjnych, zdjęć z planu i z pracy ekipy od efektów specjalnych. Jest tego naprawdę sporo!  Format obrazu to 2.35:1. Gorzej jest niestety z dźwiękiem. Tylko oryginalna ścieżka została nagrana w formacie DD 5.1, pozostałe, w tym także z polskim lektorem, to już tylko DD 2.0. Jeśli więc ktoś chce wykorzystać jako tako swoje głośniki, powinien jednak zdecydować się na wersję oryginalną i po prostu włączyć napisy. A do wyboru mamy aż 19 wersji językowych. "
Stop Loss (2008),6,"Są młodzi, pełni życia i pasji. Wierzą w swój kraj, wierzą w obowiązek i honor. I dlatego, gdy trzeba było, zaciągnęli się do wojska i wylądowali daleko od domu. I tam poznali prawdę: o wojnie, polityce, pragnieniu przetrwania. Nie byli gotowi tę prawdę poznać, a teraz nie mają wyboru - muszą nauczyć się z nią żyć.  Brandon, Tommy i Steve właśnie wrócili z Iraku. Dla Brandona i Steve'a to już koniec służby... a przynajmniej tak im się wydaje. W rodzinnym domu witani są jak bohaterowie, lecz sami wcale się nimi nie czują – no chyba że bycie bohaterem oznacza niemożliwość prowadzenia normalnego życia u boku ukochanej kobiety, niepowstrzymane napady brutalności i ślepy pęd ku autodestrukcji.  Choć życie w cywilu po przeżytych koszmarach nie jest łatwe, to kiedy Brandon dowiaduje się, że musi wracać do Iraku, coś w nim pęka. Ma dość i w desperacji woli zdezerterować, niż przetrzymać jeszcze jedną turę na obcej ziemi, gdzie zabić go może niewinnie wyglądająca kobieta, gdzie on zabić może prawdziwie niewinne dziecko. Miota się i jak ślepiec chwyta się nadziei, że ktoś naprawi wyrządzoną mu niesprawiedliwość. Jednak im dłużej jest zbiegiem, tym większą ma pewność, że stoją przed nim tylko dwie drogi: albo wyrzeknie się swojej tożsamości i stanie się obcym nawet dla samego siebie, albo też zawróci i wyruszy do Iraku, gdzie być może zginie, a z całą pewnością będzie zabijał. Trudny wybór, którego dokonać będzie mógł dopiero pod wpływem straszliwej tragedii.  Na drugi film Kimberly Peirce przyszło nam czekać aż dziewięć lat. W 1999 roku zadebiutowała w kinie znakomitym filmem ""Nie czas na łzy"". I koniec. Zniknęła, zapadła się pod ziemię i dopiero wojna w Iraku i trudna dola niedoszłych weteranów sprawiła, że odzyskaliśmy ją dla kina. Niestety comeback okazał się tylko połowicznym sukcesem.  ""Stop-Loss"" to solidna rzemieślnicza robota. Peirce potrafiła zmobilizować młodych aktorów do wykazania się przed kamerą. Phillippe dawno już nie był w takiej formie, a Tatum chyba nigdy nie zaprezentował się równie udanie. Jednak jako całość film nie wzniósł się ponad przeciętność. Podobnych obrazów o wojnie, nawet tej w Iraku, powstało wiele. Peirce, chcąc opowiedzieć dramatyczną historię, ograniczyła się raczej do ilustracji problemu, jakim jest niezwalnianie do cywila ochotników, których służba dobiegła końca. Reżyserka nie wgryza się w dramat, nie tworzy wyrazistych sytuacji, które pozostawałyby w pamięci widza. Wszystko jest ładne, profesjonalne, ale nadmiernie bezpieczne. Wystarczy porównać chociażby z brytyjskim obrazem ""Znamię Kaina"", by zobaczyć, jak wiele było jeszcze do zrobienia (a przecież obraz Mundena też miał swoje braki). Trochę żal straconej okazji.  Polskie wydanie DVD ma swoje plusy i minusy. Największą wadą jest polska ścieżka dźwiękowa, która została nagrana w formacie DD 2.0. Pozostałe trzy dostępne wersje są zrealizowane w DD 5.1. Mamy za to całą masę dodatków. Jest więc komentarz reżyserki i współscenarzysty, z którego dowiemy się naprawdę sporo o kulisach produkcji. Jest też bardzo obszerny zestaw scen usuniętych i niewykorzystanych, do którego również Peirce nagrała komentarz. Na płycie znalazły się też dwa reportaże, z których dowiemy się o kulisach pracy nad filmem oraz o tym, jak aktorzy przygotowywali się do ogrywania roli amerykańskich żołnierzy. Jest więc w czym wybierać.  "
Piorun (2008),7,"Osiemdziesiąt lat temu narodziła się Myszka Miki. Dziś Disney kojarzy się głównie z animacjami realizowanymi przez Pixar. Od czasu do czasu studio  wprowadza jednak swoje własne filmy rysunkowe i, jak widać na przykładzie ""Pioruna"", sporo nauczyło się od twórców ""Aut"" i ""Toy Story"". ""Piorun"" łączy w sobie typową historię Disneya z nowoczesną formą narracji i dynamiczną animacją. Rezultat jest iście piorunujący – zachwycone powinny być nie tylko dzieci, ale i towarzyszący im rodzice.  Piorun to superpies. Zmodyfikowany przez genialnego naukowca odznacza się niespotykaną siłą, prędkością, laserami w oczach i głosem, który zmiata z nóg. Problem w tym, że wszystko to jest tylko wytworem telewizji, jednak pies o tym nie wie. Aby osiągnąć całkowity realizm, twórcy postanowili wykreować takie warunki, by pies całkowicie uwierzył w swoją nadzwierzęcą moc. Wszystko idzie zgodnie z planem, do dnia, w którym przez nieszczęśliwy zbieg okoliczności Piorun wydostaje się ze studia.  Zderzenie z rzeczywistością będzie nad wyraz bolesne. Jednak Piorun nie od razu zorientuje się, że nie jest żadnym psem superbohaterem. Żyjąc tylko obsesyjną myślą uratowania swojej pani, zrobi wszystko, by ją odnaleźć. Pomogą mu w tym kocica, która zwiąże się z nim, nie do końca dobrowolnie, oraz chomik - obsesyjny miłośnik telewizji. Podczas wędrówki przez całe Stany Zjednoczone Piorun nauczy się, jak być prawdziwym psem i zostanie bohaterem nawet bez supermocy.  Najnowsza animacja Disneya nie grzeszy oryginalnością, jednak zauważą to tylko stali bywalcy kin. Większość dzieci zobaczy jedynie dynamiczną akcję, sympatycznych bohaterów i kolorową, bardzo przyjazną dla młodych widzów animację. Niektóre sekwencje akcji są zrealizowane z pieczołowitością, której mogliby twórcom pozazdrościć Brett Ratner czy Michael Bay. Cała sekwencja otwierająca jest tak znakomita, że aż chciałoby się obejrzeć cały film o fikcyjnym Piorunie walczącym z Doktorem Zło. Film jest narracyjnie nierówny, niczym przypływ i odpływ – najpierw zalewani jesteśmy dynamicznymi scenami akcji i znakomity skeczami sytuacyjnymi, by po chwili nudzić się z braku czegokolwiek interesującego na ekranie. I tak w kółko. Na szczęście jest kocica Marlena – źródło wszystkich najlepszych scen komediowych. Dzięki niej było się z czego pośmiać. Nie wykorzystano natomiast w pełni potencjału gołębi, które zamiast śmieszyć w końcu zaczęły irytować.  ""Piorun"" koniec końców okazał się nadzwyczaj solidną rozrywką. Nie jest to żadne dzieło przełomowe, nie wyznacza nowych standardów, lecz dzieciakom film powinien naprawdę się spodobać.  "
12 lat i koniec (2005),7,"Mają po 12 lat. Ich dzieciństwo właśnie dobiega końca, a wraz z nim w siną dal odchodzi naiwna ignorancja i radosna swoboda. Trudna transformacja to tylko wstęp do bolesnej egzystencji ludzi dorosłych.  Michael Cuesta po mocnym i odważnym ""L.I.E."" nakręci kolejny obraz o dorastających dzieciach. I choć nie jest w swych obrazach równie szokujący jak Larry Clark, jego film jest jednak mocnym, miejscami wstrząsającym portretem zagubionych dzieci, które same muszą uporać się z problemami dojrzewania. Czy jest to ból po stracie brata, budząca się seksualność czy też zrozumienie, że rodzice mogą niszczyć zdrowie swoich pociech, bohaterowie ""12 lat i koniec"" wpadają w chaos, który o mało ich nie zniszczy.  Jeszcze w poprzednim filmie ""L.I.E."" Cuesta zdawał się iść tą samą drogą, co Clark, oskarżając dorosłych o nieobecność, nieuwagę, brak uczuć. W ""12 lat i koniec"" jest jednak inaczej. Dorośli są, co więcej oni naprawdę kochają swoje dzieci, a mimo to nie są w stanie pomóc, kiedy ich pociechy najbardziej tego potrzebują. Pozostają ślepi na ich potrzeby i ból, zbyt późno (bądź wcale) orientują się, że ich postępowanie zamiast wspierać, tylko niszczy młode życia. Jednak wynika to w głównej mierze z cierpienia, jakie życie przysparza im samym. Zasklepieni w swoich własnych katastrofach, nie mają po prostu czasu, by spojrzeć na swoje dzieci. Jeśli mają co jeść, dostają prezenty we wszystkich odpowiednich momentach, to wszystko jest dla nich w porządku.  Cuesta maluje ponury obraz współczesnej rodziny, w której często dzieci są bardziej dojrzałe od swoich rodziców. To straszne, że kiedy kończy się dzieciństwo, kończy się też radość, pozostaje tylko ból i pustka, którą wypełniają przedmioty i inni ludzie, również traktowani przedmiotowo. Cuesta przemyca do filmu nieco optymizmu. Dwie z trzech historii mają przynajmniej częściowo pozytywne zakończenie. Jednak z niektórych tragedii nie ma wyjścia.  Większość widzów, jeśli w ogóle kojarzy nazwisko Michaela Cuesty, to zapewne nie z jego pracy w kinie, lecz w telewizji. Po znakomitym debiucie ""L.I.E."" pracował bowiem przy serialu ""Sześć stóp pod ziemią"", a po ""12 lat i koniec"" produkował oraz reżyserował serial ""Dexter"". Oba jego kinowe obrazy to filmy skromne, gdzie istotny jest pomysł i bohaterowie, a nie rozdmuchana do gigantycznych rozmiarów akcja. Jeśli ktoś lubi tego typu opowieści, ten na pewno z miłą chęcią obejrzy ten film na dużym ekranie, mimo że jego światowa premiera miała miejsce ponad trzy lata temu.  Cuesta ma bardzo dobrą rękę do prowadzenia młodych aktorów. Conor Donovan, Jesse Camacho, a przede wszystkim Zoe Weizenbaum mimo młodego wieku prezentują się na ekranie bardzo dobrze, kreując pełnokrwiste, emocjonalnie prawdziwe postaci. Reżyser porusza w filmie tematy, które nie dla wszystkich będą wygodne. Dlatego też film skierowany jest w zasadzie tylko do widzów o otwartych umysłach, niebojących się konfrontacji z trudnymi problemami.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Dziewczyna mojego kumpla (2008),6,"Wszyscy wiemy, że cola i popcorn są złe. Wielu jednak nie powstrzymuje to od opychania się nimi, aż się uszy trzęsą. Podobnie rzecz ma się z komediami Dane'a Cooka. Jeśli widzieliście chociażby ""Faceta pełnego uroku"", to wiecie, czego się spodziewać: niewybrednego humoru, sporo gołych panienek i odrobiny nagiego Cooka, a wszystko to szczodrze polane sentymentalnym sosem. Nie ma się co napinać i kręcić nosem na brak wyrafinowania, inteligencji czy artyzmu. Najlepiej po prostu dać się ponieść grzesznej przyjemności obcowania z prostym, samczym humorem.  Fabuła filmu jest równie skomplikowana co konstrukcja cepa. Główny bohater – Tank – to przystojniak, który specjalizuje się w zamienianiu romantycznych spotkań w randki z piekła rodem. Gnębi kobiety, obrzydzając im męski ród, przez co zniesmaczone damy zadzierają kiece i w podskokach trafiają z powrotem w otwarte ramiona dopiero co porzuconych chłopaków.  Ponieważ Tank jest świetny w tym, co robi, biznes kręci się bez większych zgrzytów. Do czasu gdy najlepszy przyjaciel Tanka dostaje kosza od miłości swego życia. Tym razem kosa trafiła na kamień.  Tankowi dziewczyna za bardzo się spodoba, by mógł ją oddać w cudze ręce. Ale czy miłość może wygrać z przyjaźnią?  Dane Cook powoli staje się męskim odpowiednikiem Meg Ryan. Jego role wciąż zdają się oscylować wokół tego samego wzorca: supersamiec ujarzmiający erotycznie kolejne przedstawicielki żeńskiego rodu. Jednak za postawą drania i erotomana kryje się poczciwiec o złotym sercu, który zawsze zakochuje się w kobiecie napiętnowanej przez dziwactwa. Ponieważ tym razem tą dziewczyną jest Kate Hudson, owe dziwactwa przybierają bardzo łagodną postać pedanterii, obsesji na punkcie biegania i małego doświadczenia z mężczyznami. Meg Ryan odniosła sukces, grając trzpiotki i bazując głównie na swym blondwłosym uroku. Podobną strategię stosuje i Cook, a że bywa zabawny, jest przystojny i jak chce, potrafi wykazać się charyzmą, efekt końcowy jest zadowalający.  Czy jednak jest jakiś głębszy sens realizowania męskich komedii romantycznych? Zdumiewające, ale trzeba stwierdzić, że tak. Szowinizm i golizna są magnesem przyciągającym męską część publiczności (zazwyczaj bardzo niechętną tego rodzaju fabułom, na które idą pod presją partnerek, oczekując od nich później namiętnego odwdzięczenia się). Z kolei panie mogą zostać zbombardowane nie całkiem podprogowym przesłaniem mówiącym, iż nawet najgorszy drań jest w głębi duszy romantykiem czekającym na swoją księżniczkę, która odsłoni jego wnętrze.  Jak zatem widać, ""Dziewczyna mojego kumpla"" każdemu oferuje coś miłego. A że trwa to tylko dopóki nie skończy się seans... Cóż z tego! Nie każdy film musi być pamiętany przez lata.  "
Przyjeżdża orkiestra (2007),8,"Jeden z najlepszych filmów 2007 roku, zdobywca nagrody w Cannes, wyróżniony przez publiczność Warszawskiego Międzynarodowego Festiwalu Filmowego – ""Przyjeżdża orkiestra"" – w końcu dotarł i do polskich kin. To urokliwe i optymistyczne spojrzenie na możliwość porozumienia pomiędzy Żydami i Arabami pokazuje, jak niewielkie są między ludźmi różnice, jeśli we wszystko nie wtryniają się politycy i wielki biznes.  Rzecz dzieje się na izraelskiej prowincji. To właśnie tu, na zabitym dechami końcu świata ląduje orkiestra reprezentacyjna aleksandryjskiej policji. Przybyli dać koncert. Problem w tym, że przez pomyłkę trafili nie tam, gdzie trzeba. Teraz muszą się wydostać, pozostając w międzyczasie na łasce miejscowych. Zagubieni Arabowie pośród Izraelczyków – to niemal gotowa fabuła na horror, który przebiłby brutalnością nawet opowieści o wygłodniałych piraniach czy krwiożerczych rekinach. Nic bardziej mylnego! Zarówno Żydzi, jak i Arabowie są w tym filmie postaciami niezwykle sympatycznymi, dla których gościnność i uprzejmość znaczą więcej niż rasowa nienawiść czy polityczna niezgoda.  ""Przyjeżdża orkiestra"" z całą pewnością nie jest wielkim arcydziełem. Została jednak dobrze i inteligentnie zrealizowana, dzięki czemu zakochać się w nim mogą masy. Komuż nie spodoba się wygadana Dina, która za twardą skorupą skrywa miękkie wnętrze? Albo Khaled - przystojny amant, który nie przepuści żadnej kobiecie - uczący biednego chłopaczka jak się podrywa dziewczyny? Mimo że rzecz dzieje się daleko od Polski, bohaterowie filmu pozostają bliscy, łatwo odnaleźć w nich cząstkę nas samych.  Film jest niczym emocjonalny grzejnik - bije z niego takie ciepło i otucha, że trzeba mieć serce z kamienia, by nie poddać się jego magii. Cudownie ciapowaci bohaterowie, którzy naznaczeni są problemami i bólem, z łatwością wzbudzają sympatię. Wszystko to jest zasługą przede wszystkim Erana Kolirina. To w jego głowie powstał scenariusz, który następnie potrafił przenieść na taśmę filmową. Bardzo dobrze dobrał sobie też obsadę. Na planie musiała panować świetna atmosfera, bowiem mimo sporej dozy naiwności w filmie nie czuć ani odrobiny fałszu.  Jednym słowem, ""Przyjeżdża orkiestra"" to pozytywny zastrzyk energii, który jesienią przyda się każdemu.  "
Liverpool (2008),6,"Szczerość nakazuje ostrzec wszystkich, iż ""Liverpool"" nie jest filmem przeznaczonym dla normalnego widza. Nie znajdzie on tutaj nic, co mogłoby go choćby w najmniejszym stopniu zainteresować. To obraz typowo festiwalowy, który nawet tam zwróciłby uwagę jedynie niewielkiego grona: ludzi cierpliwych, zainteresowanych introspekcją, dobrze tolerujących niejednoznaczność i niedopowiedzenie. Dlatego też trzeba pochwalić odwagę dystrybutora, który mimo wszystko – pamiętając o tych rodzynkach kinowej widowni – postanowił film wprowadzić.  ""Liverpool"" to obraz bez fabuły w tradycyjnym tego słowa rozumieniu. Dlatego też nie sposób tak naprawdę go opowiedzieć. Opis dostarczony przez dystrybutora całkiem zgrabnie zastępuje film, ale jednocześnie niszczy odbiór obrazu. Lisandro Alonso unika bowiem konkretyzacji. Widzowi pokazane są ledwie chwile - z pozoru nic nie znaczące momenty mężczyzny jedzącego, śpiącego, ubierającego się, czekającego. Całe życie, cała historia rozgrywa się pomiędzy tymi scenami, a zatem tylko i wyłącznie w głowie odbiorcy. Mając do dyspozycji te slajdy, każdy z widzów może je połączyć w zupełnie inną historię. I to w ""Liverpool"" jest najcenniejsze.  Alonso zaprasza widza do tworzenia własnej historii, stosując bardzo proste środki filmowe. Obraz z kamery zamienia się w scenę - definiuje przestrzeń, która jest w zasadzie nieruchoma, podlega ledwie niewielkim zmianom. Choć powodem istnienia kolejnych ujęć jest człowiek, to jednak wszystko jest tak kadrowane, by postaci nie były elementami dominującymi. Alonso wraz z operatorem Lucio Bonellim stosują szerokie plany; w zasadzie tylko raz mamy zbliżenie na twarz głównego bohatera. Bardzo często ujęcie trwa dalej, nawet po wyjściu postaci poza kadr. Tworzy to swoisty dystans, jest niczym wielokropek pozostawiony specjalnie dla widza, który może z nim zrobić, co tylko zechce.  Dla zaznajomionych z twórczością Lisandro Alonso ""Liverpool"" nie będzie wielkim zaskoczeniem. Ten sposób narracji, koncentracja na nic nieznaczących szczegółach i angażowanie widza w twórczy proces mieliśmy już okazję poznać podczas seansu ""Los muertos"". To, co zaskakuje, to fakt, że po tamtym filmie znalazł jeszcze przestrzeń, by zrobić kolejny krok ku drodze maksymalnego minimalizmu. W ""Los muertos"" jest ostra pointa, w ""Liverpool"" nie ma już nawet tego. Alonso odrzuca ostatnie ramy kina ustalone przez produkt łatwej konsumpcji. To oczywiście mocno ogranicza zbiór odbiorców. Jest to jednak zabieg jak najbardziej świadomy, a nie wynikający z nieudolności, i to się reżyserowi wielce chwali.  "
3 kobiety w różnym wieku (2008),6,"""3 kobiety w różnym wieku"" to wyprawa irańskiej reżyserki do źródeł kobiecej tożsamości. Trzy bohaterki reprezentujące trzy kolejne pokolenia to postaci niezwykle różne, można by wręcz rzec, obce sobie. Najstarsza z nich żyje przeszłością, najmłodsza nie może odnaleźć swej przyszłości, a ta trzecia, wiecznie zapracowana, już dawno zapomniała, czym jest teraźniejszość. Wszystkie one są zagubione, zapędzone w ślepy zaułek. By odnaleźć swe miejsce w świecie, będą musiały spojrzeć raz jeszcze na otaczającą rzeczywistość i przekroczyć granice wygodnych iluzji.  Manijeh Hekmat, korzystając z najprostszych środków, kreuje świat współczesnej kobiety. Choć mocno osadzony w tradycji irańskiej, obraz tak naprawdę mógłby powstać wszędzie. Dotyka bowiem uniwersalnych prawd, jak konflikt kariera-dom, potrzeba zdefiniowania własnego miejsca w świecie, próba zaznaczenia swej niezależności wobec rodziny, ale i pragnienie należenia do niej, do klanu, nawet za cenę życia. Kobiety na całym świecie mogą się w nim przejrzeć niczym w zwierciadle, przyjrzeć się swoim marzeniom i bolączkom. Zresztą mężczyzn to też dotyczy, bo większość z nas również jest wędrowcami szukającymi własnej tożsamości.  Film uwodzi surową poetyką obrazu i naturalnością zachowań bohaterek. Jednak nie sposób odnieść wrażenia, że metafora dywanu jest nieco zbyt grubymi nićmi szyta. Zbyt prosta symbolika, idące po linii najmniejszego oporu analogie sprawiają, że całość jest przyciężka, pozbawiona gracji, jakiej nauczyliśmy się oczekiwać od kina irańskiego. Na szczęście reżyserka wie, jak operować niedomówieniami, jak dyskretnie ukazać tragedię. To równoważy niezdarną alegorię obrazów.  ""3 kobiety w różnym wieku"" nie są z całą pewnością filmem, który ma szanse dotrzeć do większego grona odbiorców. Przeznaczony jest głównie dla widzów lubiących niespieszną narrację, surowe zdjęcia i prostotę wykonania. To intrygujące spojrzenie na irański świat, który wbrew stereotypom wcale nie odbiega daleko od tego, co możemy spotkać nad Wisłą czy Odrą.  "
W sieci kłamstw (2008),6,"Nowy film Scotta zaczyna się od ostrzeżenia, że jedyną zapłatą, jaką dostaniemy za wyrządzone zło, będzie odwet. Później brytyjski reżyser urządza dwugodzinne ćwiczenie praktyczne ze świeżo wykutej mądrości. Agent CIA Roger Ferris (DiCaprio) razem ze współpracownikiem rozpracowuje w Iraku siatkę terrorystów. Sfuszerowana akcja kończy się niefortunną konfrontacją,  z której bohater, wsparty powietrzną kawalerią, wychodzi ledwie żywy. Ferris zostaje wycofany przez swojego szefa Eda Hoffmana (Crowe) do Jordanii, gdzie ma pomagać lokalnym służbom wywiadowczym w ujęciu wyjątkowo groźnego fundamentalisty islamskiego, odpowiedzialnego między innymi za zamach bombowy w Manchesterze.  Bohater, który sam wygląda jak terrorysta, ma problemy z przyjęciem zasad gry prowadzonej przez bezwzględnych przełożonych. DiCaprio właściwie powtarza swoją kreację z oscarowej  ""Infiltracji"", gdzie wcielał się w policyjną wtyczkę na granicy schizofrenii. Tutaj  musi ciągle wybierać między lojalnością wobec gruboskórnego Hoffmana a zdobyciem zaufania lokalnego szefa wszystkich szefów (Strong). Nie wynika z tego wiele więcej niż kilka ogranych uwag dotyczących kondycji współczesnego świata, gdy dookoła szaleje święta krucjata. W paru innych filmach Scott udowadniał, że potrafi wykonywać intelektualne przewrotki – na przykład ""Thelma i Louise"", okrzyknięte feministycznym manifestem, były w rzeczywistości mizoginistycznym dowcipem o rozwydrzonej kobiecości. ""W sieci kłamstw"" jest niestety zbyt poprawne politycznie, by na gruncie dyskusji na temat wojny w Iraku wyhodować szokującą refleksję.  Najbardziej optymistycznie brzmi teoria, jakoby zdecydowana większość muzułmanów marzyła o spokojnej egzystencji w Stanach Zjednoczonych. Tam, gdzie ideologia zaczyna niszczyć życie osobiste, wkracza do akcji porządny protestancki mit poparty mocą zielonych papierków. Aby jednak szczęście zagościło na stałe w naszych domach, należy pozbyć się wrogiego elementu. Scott to stary fachura i wie jak zakręcić obrazem. Dynamiczne sceny akcji wmontowane są w fabułę z taką precyzją, że trudno oprzeć się ich dramatycznemu impetowi. Fabuła przeskakuje między Europą, USA i Bliskim Wschodem za pomocą szpiegowskich nasłuchów, satelitów i nadajników, które śledzą każdy ruch sfrustrowanego Ferrisa.  Reżyser zadbał również o akcenty komediowe, choć docenią je wyłącznie zdeklarowani single. Oto  podpasiony Hoffman przez dwadzieścia cztery godziny na dobę nie rozstaje się ze słuchawką, dzięki której ma kontakt ze swoim agentem. Gdy żona pyta, co robi o szóstej nad ranem  przed domem, stwierdza enigmatycznie: ""Ratuję świat"". Nawet podczas meczu, w którym udział bierze jego córeczka, potrafi jednocześnie dopingować zawodników i instruować Ferrisa. Droga ze szpiegowskiego boiska na wysypisko historii jest krótsza, niż komukolwiek się wydaje.  "
Klasztor. Pan Vig i zakonnica (2006),8,"Duńskiej reżyserce Pernille Rose Grønkjær potrzebna była bez wątpienia olbrzymia wiara w powodzenie projektu, by w ciągu sześciu lat nie poddać się i doprowadzić go do końca. Na pozór mało interesujący temat zyskał na atrakcyjności (głównie ze względu na postać tytułowego bohatera) do tego stopnia, że obecnie ""Klasztor. Pan Vig i zakonnica"" może poszczycić się niemałą liczbą prestiżowych nagród z całego świata.  Jørgen Laursen Vig jest posiadaczem pałacu Hesbjerg. 50 lat wcześniej kupił go, jak sam mówi: za sumę, za którą obecnie nie kupisz połowy parterowego domu, obecnie wart jest olbrzymie pieniądze. 82-letni Duńczyk, który przez całe życie jest samotny, postanowił oddać pałac rosyjskiemu patriarsze. Marzy o tym, by stworzyć w nim klasztor i cerkiew. To jedyna stała rzecz, którą mógłby po sobie zostawić. Pewnego dnia przyjeżdżają do niego zakonnice, wśród nich siostra Amwriosza, by sprawdzić, czy miejsce rzeczywiście nadaje się do wyznaczonego celu. Od tego momentu życie Pana Viga, oprócz codziennych czynności, opiera się na przyjmowaniu siostry lub czekaniu na jej przyjazd.  Stetryczały Pan Vig został zestawiony z młodą i serdeczną siostrą Amwrioszą, która z pobłażaniem podchodzi do jego dziwactw. Z drugiej strony zdaje się, że jest jedyną osobą, która mu się sprzeciwia i zawzięcie walczy o swoje racje, a musi, ponieważ Pan Vig często zmienia zdanie i nie jest przekonany co do wcześniej podjętych planów. Obserwacja ich utarczek i wzajemnego współżycia jest niezwykle interesująca.  Ten spokojnie płynący dokument pokazuje, jak mogą współgrać ze sobą zupełnie odmienne światy. Oprócz tego w subtelny sposób przekonuje, że nie warto rezygnować z marzeń, a ich realizacja może przynieść prawdziwe spełnienie. Krótkie, pourywane wypowiedzi Pana Viga, umiejętnie sklejone w całość momentami rozczulają nad prostolinijnością tego człowieka i bez wątpienia zjednują mu sympatyków. To, co mówi o miłości – że nic o niej nie wie – jest prawdziwe również w odniesieniu do naszego życia. Ta prawda o ludziach, mimo iż usłyszana z ust człowieka, który całe życie spędził w osamotnieniu, trafia do świadomości dużo sugestywniej, niż wiedza nawet najwybitniejszych socjologów.  Do wydania DVD należącego do serii ""Magazyn sztuki dokumentalnej"" dołączona została książeczka, która zawiera, m. in.: opis filmu, wywiad z reżyserką oraz jej opinię o stworzonym dziele. W ""Dodatkach"" znajdują się jeszcze dwa dokumenty: 2-minutowy film Kaliny Alabrudzińskiej ""Latarnicy"" opowiadający krótką historię miłości małżeństwa z 28-letnim stażem oraz prezentację multimedialną pt. ""Nadziejo moja"", która składa się z czarno-białych zdjęć Grzegorza Dąbrowskiego i reporterskiego komentarza Jana Smyka. Oprócz tego rozdział ""Zwiastuny"" zawiera trailery innych tytułów należących do serii, zapowiedzi kinowe i DVD. Napisy dostępne są w języku polskim. "
W pogoni za sławą (2006),5,"Gwiazdy nie istnieją bez paparazzich, paparazzi bez gwiazd. Show biznes rządzi się swoimi prawami. W tę sieć zależności wplątał się przypadkiem młody chłopak. Toby (Michael Pitt) błąkał się po ulicy, spał, gdzie popadnie i jadał to, co znalazł w śmietnikach, do czasu aż zrządzeniem losu znalazł się w odpowiednim miejscu w odpowiednim czasie. Poznał licencjonowanego profesjonalistę od robienia zdjęć gwiazdom – jak sam o sobie mówi – Lesa Galantine’a. Chłopak proponuje swoją pomoc w zamian za miejsce do spania. Znajomość z Lesem daje początek nowemu etapowi w jego życiu. Zaraz później kolejny przypadek sprawia, że poznaje młodą artystkę, K’harmę (Alison Lohman).  Z filmu można wyciągnąć trzy zasadnicze wnioski – show biznes to syf, życiem rządzi przypadek i trzeci – takie przypadki możemy oglądać tylko w tanich hollywoodzkich produkcjach. Schemat: młody, niewinny chłopak trafia w wielki świat gwiazd, bardzo szybko osiąga sławę, zjednując sobie miłość fanek wzruszającymi wyznaniami, naturalnością i tępym wyrazem twarzy; piękna, czysta miłość w świecie pełnym kłamstwa – wyjęty jak z najgorszego romansidła. Powierzchowny odbiór filmu Toma DiCilli budzi skojarzenia z bajkami o księciu ratującym swą księżniczkę przed hienami, które jedyne, czego pragną, to ją wykorzystać. Reżyser dokonał jednak świadomego wyboru. Tak infantylna fabuła posłużyć miała do obnażenia mechanizmów rządzących światem biznesu: paparazzi, którzy są zdolni do najgorszych oszustw, by zdobyć niepublikowane wcześniej zdjęcia sław, i gwiazdy, które bez paparazzich nie mogłyby istnieć.  Inna kwestia – czy cel został osiągnięty. Po seansie film nie pozostaje na długo w pamięci. Blade postaci i cukierkowe gwiazdeczki nie robią wrażenia. Wyjątek stanowi Les Galantine, w którego wcielił się Steve Buscemi. „Licenconowany profesjonalista” w jego wykonaniu budzi prawdziwą odrazę, niechęć i pogardę do wykonywanego przez niego zawodu, ostatecznie jednak uświadamia, że nie robiłby zdjęć gwiazdom, gdyby nikt nie chciał ich oglądać. To jedyne istotne przesłanie, które jednak jest zbyt błahe, by nadto się nad nim rozpisywać. Dla fanów tego wyjątkowego aktora i miłośników niezobowiązujących seansów wieczornych „W pogoni za sławą” to mimo wszystko dobra propozycja.  Wydanie DVD zapewnia bezpośredni dostęp do poszczególnych scen. Oprócz tego dodatki nie zachwycają bogactwem materiałów. Na widzów czeka zwiastun filmu oraz kilkunastu innych tytułów, a także szczegółowy katalog tychże DVD. Dźwięk zapisany w formacie DD 5.1, obraz: 16.9. Do wyboru polski lektor lub napisy. "
Graficiarze (2006),5,"Subkultura graficiarzy to całkiem wdzięczny temat na film. Na pierwszy rzut oka wandale, którzy żyją na granicy prawa, to w rzeczywistości zbuntowani i sfrustrowani młodzi ludzie, którzy nie mają co ze sobą zrobić.  Nieźle. Jednak do filmu potrzebny jest nie tylko pomysł i bohater, ale także historia, a z tą u Floriana Gaaga jest już gorzej.  W zasadzie ""Graficiarze"" to opowieść o członkach jednej z grup zajmujących się tą jakże mało docenianą gałęzią miejskiej sztuki. Mamy wśród nich utalentowanego artystycznie przywódcę, nieodpowiedzialnego wiecznego chłopca i świeżo upieczonego akolitę z dobrego domu. Ich ambicją jest być najlepszą grupą graficiarzy w mieście. Problem w tym, że konkurencja nie śpi i w ostatnim czasie mocno przycisnęła ich do muru. Do tego wszystkiego dochodzą problemy osobiste i natrętni gliniarze, którzy nie pozwalają im w spokoju przemalowywać wagonów podmiejskich pociągów.  Niestety Gaag, chyba zamierzenie, sprowadził fabułę do niezbędnego minimum. Jak rozumiem, miała ona być jedynie pretekstem, by przeniknąć do subkultury. I swój cel osiąga, lecz ceną za to jest brak interesujących bohaterów czy wciągającej historii. Kilka stereotypowych klisz składa się na psychologiczny portret głównych postaci. Nie dowiadujemy się niczego o tym, kim są ludzie, którzy wydają znaczną część kasy na spray, spędzają godziny na wymyślaniu wzorów, a potem ryzykują areszt, by nabazgrać coś na ścianie, oknie, wagonie. Nie czuć w tym filmie energii, ekscytacji, adrenaliny, i to pomimo niezłej ścieżki dźwiękowej.  Jeśli jednak ktoś interesuje się graffiti, ten mimo wszystko powinien film obejrzeć. Choć pozbawiony wartości fabularnych, daje jakiś pogląd na temat 'artystów-wandali'. Przede wszystkim jednak możemy obcować z samą 'sztuką ulicy'. ""Graficiarzy"" można w zasadzie traktować jako kinową galerię, w której pokazana jest cała gama współczesnego 'malarstwa ściennego': od prostych piktogramów i haseł, przez bardziej złożone struktury, po skomplikowane wzory znajdujące się na granicy mainstreamowej sztuki.  Obraz Gaaga to również próba uwiecznienia romantycznego obrazu graficiarza jako buntownika i outsidera. Obraz uroczy, ale mało prawdziwy i coraz bardziej odbiegający o realiów współczesnego świata. Wystarczy przejść się po jakimkolwiek większym mieście, by zauważyć, że graffiti coraz bardziej się komercjalizuje, że coraz częściej za wymazanymi sprayem hasłami i obrazami kryją się przemyślane kampanie polityczne czy reklamowe. Młodzi, pełni pasji życia ludzie, którzy kreowali graffiti dla samej satysfakcji stworzenia czegoś najlepszego, powoli przypominają  średniowiecznego Don Kichota żyjącego w świecie renesansu. I tak jak ów szlachetny rycerz przed wiekami, tak młodzi graficiarze dziś zderzają się boleśnie z wiatrakami rzeczywistego świata.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Nieruchomy poruszyciel (2008),2,"Łukasz Barczyk powinien zająć się pracą w dziale public relations. Zobaczcie, jak ładnie rozpętał medialny szum wokół swojego nieudanego filmu, stawiając się przy okazji na pozycji obrońcy polskiego kina. Pomogli mu w tym wydatnie koledzy z Gazety Filmowej, lansując twórcę ""Przemian"" jako nadzieję dla obumarłego intelektualnie środowiska. ""Nieruchomy poruszyciel"" wchodzi więc na ekrany naszych kin w glorii dzieła odrzuconego przez większość krytyków. Jasne, gdy coś jest za wielkie, zostaje na początku odepchnięte jako niezrozumiałe.  Tymczasem w ""Poruszycielu"" wszystko jest przecież proste – owładnięty manią wielkości reżyser snuje histeryczną opowieść o świecie bez moralności i ludziach bez zasad. Z potoku ponurych obrazków można wyłowić ubabrane w krwi i spermie szczątki fabularne. Fabryką w pewnym mieście niepodzielnie rządzi Generał (manieryczny Jan Frycz), zaś jego ulubionym zajęciem jest gwałcenie rozpustnej podwładnej (Marieta Żukowska). Kobieta próbuje wyrwać się z gnojowiska, ale skutki tego są raczej opłakane.  Tytuł filmu to termin zaczerpnięty od Arystotelesa: byt, z którego niczym z procy wystrzelił wszechświat. Nie mówimy tu jednak o Bogu, bo Poruszyciel nie sprawuje pieczy nad swoim tworem. Czy może go uosabiać postać Generała – osobnika zjadającego w jednej z początkowych scen hostię tak, jakby była czipsem? Szukanie odpowiedzi wydaje się bezsensowne, bo Barczyk woli zgrywać się na bezlitosnego demiurga, choć tak naprawdę nie ma nic do powiedzenia. ""Nieruchomy poruszyciel"" to bezczelne żerowanie na twórczości Davida Lyncha – niektóre kadry wydają się żywcem wyjęte z ""Blue Velvet"" czy ""Zagubionej autostrady"". Na nic zda się fachowa robota realizatorów, skoro nie kryje się za nią żadna głębsza myśl. Wypowiedzi reżysera, jakoby w jego dziele chodziło o ogarnięcie otaczającego nas chaosu, radziłbym potraktować jako bełkot niespełnionego intelektualisty.  Tym filmem można by się zachwycać, gdyby powstał pod koniec lat 80. – postmodernizm w kinie zdawał się wyrażać wówczas napięcia między kulturą a przeobrażającym niebezpiecznie społeczeństwem. Dziś, gdy Barczyk zdradza, że do napisania scenariusza zainspirowała go seksafera w Samoobronie, widz wzrusza tylko ramionami. Kogo jeszcze obchodzi Andrzej Lepper i jego jurni kompani? "
Pełen oddech (2007),6,"Największy błąd, jaki można popełnić w życiu, to nie docenić osoby lub sytuacji. Pewność siebie, przebojowość, poczucie kontroli – to rzeczy, bez których nie można przeżyć w wielkim mieście. Jednak na prowincji, gdzie życie pozbawione jest bajeranckich gadżetów i lśniących atrap rzeczywistości, do głosu dochodzą instynkt i przyziemna potrzeba przetrwania. Ta dzika natura jest na pierwszy rzut oka piękna, lecz jeśli zbagatelizuje się ją, wtedy nie dostrzeże się szponów, które tylko czyhają, by rozszarpać naiwnych na strzępy.  Oto lekcja życia, jaką przekazuje nam Walerij Piendrakowskij w swoim nowym filmie ""Pełen oddech"". I tak jak bohaterowie zostają uśpieni pięknem Półwyspu Kerczeńskiego, tak na widzów czeka pułapka sielskiej bukoliki. Do małej wioski przybywa młody mężczyzna w towarzystwie swojej dużo starszej szefowej (i zarazem kochanki). Wyrwali się na chwilę z wielkiej metropolii, by kobieta poznała miejsce, w którym jej chłopak dorastał. Ten ma nadzieję spotkać tu swoją pierwszą miłość. Jego kochanka dobrze o tym wie, ale czuje się na tyle bezpiecznie, że nie ma nic przeciwko temu.  Przez większość seansu ""Pełen oddech"" ogląda się prawie jak nasze swojskie ""Ranczo"" czy ""U Pana Boga w ogródku"". To spojrzenie na prowincję okiem wielkomiejskiego turysty, który zachwyca się nieskażonym pięknem krajobrazów, naturalnością i bezpośredniością zachowania tubylców, dzięki czemu wzmacnia się jego własne poczucie wyższości wspomagane pozorną tęsknotą za rustykalną prostotą. Reżyser bardzo stara się ukazać wszystkie dole i niedole dawnych kołchoźników, którym nie zawsze kapitalizm przyniósł szczęście. Za pięknymi krajobrazami kryje się ciężka rzeczywistość, pozbawiona jakiegokolwiek sentymentalnego uroku. Jednak bohaterowie zbyt późno odkrywają tę prawdę, za co życie wystawi im wysoki rachunek. Ignorancja rzadko kiedy popłaca.  ""Pełen oddech"" zachwyca pięknymi krajobrazami i ciekawym połączeniem komedii z obyczajowym dramatem. Jednak wydaje się, że reżyser trochę za bardzo przedobrzył z sielankowymi klimatami i kiedy nad bohaterami gromadzą się chmury, nie każdy widz będzie w stanie przyjąć tę nagłą zmianę konwencji. Problemem jest też nadmierna dosłowność i histeryczne udramatyzowanie końcówki, która przez to sprawia wrażenie przejaskrawionej i naciąganej, pobrzmiewając fałszywą nutą. Ten kontrast jest tym wyraźniejszy, że w filmie jest wiele scenek rodzajowych, gdzie skomplikowane emocje odmalowane zostały prosto, bez ekstrawagancji i nadmiernej stylizacji.  Można zatem powiedzieć, że ""Pełen oddech"" jest filmem dobrym, lecz zwieńczonym mało satysfakcjonującym zakończeniem.  "
Rodzina Savage (2007),7,"Tamara Jenkins postanowiła zmierzyć się z tematyką w Ameryce całkowicie zdominowaną przez reżyserów-mężczyzn. Chciała ponuro, cynicznie, ale i z odrobiną humoru opowiedzieć o ciężkiej ludzkiej egzystencji, która na dodatek dobiega brzydkiego, trywialnego końca. Jej starania przyniosły niezły rezultat. Jeśli jednak ktoś liczył na dzieło w stylu Solondza (""Happiness"") lub chociażby Russella (""Jak być sobą""), ten musi przygotować się na rozczarowanie.       Laura Linney,  Philip Seymour Hoffman  Fox Searchlight PicturesLone Star Film GroupThis Is That ProductionsAd Hominem EnterprisesSavage Productions  Bohaterami filmu Jenkins są ojciec i jego dwójka dorosłych dzieci. Jednak trudno tutaj mówić o rodzinie. Jedyne, co ich łączy, to wspólna pula genów. Każde z nich żyje w oderwaniu od reszty rodziny, mieszkając w innej części Ameryki i ograniczając kontakty z 'bliskimi' do minimum. Niestety, kiedy ojcu umiera jego towarzyszka życia, cierpiącym na demencję staruszkiem zająć muszą się syn i córka.  Na tak przygotowanej scenie rozgrywa się dramat z komicznymi elementami opowiadający o miałkości życia, pragnieniu rzeczywistej bliskości i odkrywaniu znaczenia słowa 'rodzina'. Bohaterowie Jenkins postawieni zostali pod murem i zmuszeni do spojrzenia na swoje nędzne, śmiechu warte egzystencje. Trapieni przez kompleksy, chronicznie depresyjni, pełni neurotycznych zachowań, a przede wszystkim straszliwie samotni mogą poczuć, czym jest bliskość. W cieniu śmierci rodzi się nadzieja na nowe życie.       Laura Linney,  Philip Seymour Hoffman  Fox Searchlight PicturesLone Star Film GroupThis Is That ProductionsAd Hominem EnterprisesSavage Productions  Reżyserka nie jest do końca przekonująca w tym swoim koniec końców pozytywnym spojrzeniu na amerykańską rodzinę. Za bardzo matkuje bohaterom i nie idzie na całość. Chroni ich przed prawdziwie trudnymi sytuacjami, rozmiękczając całą opowieść, przez co film sprawia wrażenie zafałszowanego, rozlazłego i miałkiego. Bronią go jednak jak lwy aktorzy: Philip Seymour Hoffman i Laura Linney. To popisowe kreacje, które ugruntowują tylko przekonanie, że oto mamy przed sobą dwójkę najbardziej utalentowanych aktorów swego pokolenia. Ich kreacje nie tylko uwiarygodniają bohaterów filmu, lecz nadają materialnego kształtu iluzji obcowania z prawdziwą sztuką. Hoffman i Linney to dwa najważniejsze powody, dla których ""Rodzinę Savage"" po prostu trzeba zobaczyć. "
Totalny kataklizm (2008),2,"Jestem pełen podziwu dla twórców ""Totalnego kataklizmu"". Jakkolwiek już w poprzednich swoich dziełach, takich jak ""Wielkie kino"" czy ""Poznaj moich Spartan"", wykazali się prawdziwym talentem, to tym razem osiągnęli mistrzostwo świata. Rzadko się bowiem zdarza, aby udało się w jednym filmie sparodiować prawie wszystkie produkcje ostatniego roku na zasadzie: jeden film – jeden naprawdę żenujący żart. Co więcej, każdy z tzw. dowcipów jest tandetnie opakowany i sprawia wrażenie, jakby jakaś grupa przygłupich nastolatków z osiedla dostała kamerę, drobne kieszonkowe i wolną rękę.  A jednak udało się to sprzedać, i to jest właśnie najlepszy żart.  Głupie komedie to gatunek niezwykle popularny i ceniony w Stanach. Choć u nas, w ojczyźnie kina moralnego niepokoju i misji dziejowych, taka postawa jest wśród krytyki, od dekad walczących o nową szkołę polską, nie do pomyślenia, to jednak ""prości"" ludzie chętnie się z nich śmieją... Zamiast więc wygrzebywać ze studenckich notatek linijki o François Rabelais i karnawalizacji, wrażliwi chłopcy i dziewczęta parający się krytyką wolą  załamać dłonie. Komedie braci Farrelly –   syf, ""Supersamiec"" – syf, itd., itd. Wyjątek zrobiono chyba tylko dla ""Nagiej broni 2 i ½"", ale w tym przypadku trzeba by być kompletnie  wyprutym z poczucia humoru, aby nie docenić jej polotu. Tym razem jednak krytycy  będą mieli w pełni uzasadnione powody do utyskiwanie, bo tytuł  ""Totalny kataklizm"" doskonale oddaje istotę filmu.  Nie ma sensu streszczać fabuły nowego dzieła Friedberga i Seltzera, bo polega ona z grubsza na kumulacji przygłupich gagów dotyczących coraz to innych znanych filmów. Mamy więc kompletny miszmasz, który charakteryzuje się tym, że nikt nawet nie próbuje udawać, że robi coś innego niż bezsensowne kino klasy C. Tanie kostiumy, tanie żarty, tanie dekoracje i żałosne efekty specjalne to magiczna formuła tego filmu. A jednak chyba dzięki niej odnosi on sukcesy finansowe.  W końcu nie widzę innej motywacji do pójścia do kina, niż chęć zobaczenia czegoś naprawdę żenującego i głupiego, filmu, który przekracza świadomie i bezwstydnie ramy kina klasy C i na dodatek nie wstydzi się tego. To jest kino trashowe i jako takie może zyskać sobie nawet fanów. W końcu perwersyjne przyjemności można czerpać z wielu źródeł, czemu więc nie z wielkiego ekranu. "
"Na pewno, być może (2008)",6,"W tej nieco mdłej komedii obyczajowej przebieg prezydentury Billa Clintona staje się metaforą oraz motorem napędowym procesu dojrzewania głównego bohatera. Willa Hayesa (Reynolds) poznajemy jako ustawionego trzydziestoparolatka, który jest akurat w trakcie rozwodu. Humoru nie  poprawia mu wścibska i nad wyraz dojrzała córka (Breslin) żądająca, by w ramach bajki na dobranoc opowiedział o swoich związkach z kobietami oraz o tym, jak poznał jej matkę. Will zgadza się, choć nie ma zamiaru zdradzić, która z kochanek zaszła w ciążę. A było to tak...  Na początku lat 90. Hayes opuścił rodzinne miasto i śliczną narzeczoną (Banks), by wspomóc Wielką Sprawę. W Nowym Jorku naiwny idealista podjął pracę przy kampanii prezydenckiej Clintona –  kandydata Demokratów, wydającego się rozumieć potrzeby młodych Amerykanów. Wkrótce okazało się jednak, że nowa głowa państwa robi to samo co wszyscy, czyli kłamie i puszcza się, w dodatku ze stażystką o wyglądzie tłustej zezowatej gęsi. Will trafia nieco lepiej – do wyboru ma namiętną dziennikarkę (Weisz) oraz sympatyczną i niefrasobliwą dziewczynę od ksero (Fisher). Żaden z tych związków nie może się jednak spełnić, bo (jak to w życiu bywa) w którymś miejscu nie zadziałała odpowiednia sprężyna losu.  Reżyser Ryan BrooksAdam Brooks, jeśli tylko chce, potrafi wykrzesać z materiału coś więcej prócz romantycznej pianki. W fabule, która z jednej strony jedzie na sentymencie do lat dziewięćdziesiątych (ach, jak ten Nowy Jork się wówczas zmieniał!), a z drugiej zaczyna topić się w życiowym cynizmie, wykształca się w miarę przekonujący portret pokolenia wielkomiejskich inteligentów w średnim wieku. Gdyby chociaż twórcy potrafili wlać w ten koktajl więcej humoru czy dramatu... Niestety, ""Na pewno być może"" dryfuje na emocjonalnej płyciźnie, dlatego widz bez przekonania przygląda się wahaniom głównego bohatera. Will, odbijając się od jednej kobiety do drugiej, nie potrafi nigdy ocenić, ""czy to jeszcze przyjaźń, czy to już kochanie"". Najgorzej wypada na tym jego córka, która staje się ofiarą tych miłosnych zagrywek. Jednak dziewczynka rzadko kiedy skarży się i pragnie wyłącznie, aby tatuś był szczęśliwy. Czy ktoś wątpi jeszcze w happy end?  Po obejrzeniu filmu możemy sięgnąć po szereg standardowych dodatków: materiały z planu (dowiadujemy się m.in., że główną rolę miał grać na początku Dane Cook), sceny usunięte, zwiastun. Wszystko zostało przetłumaczone na język polski. Do wyboru czekają lektor bądź napisy. Dźwięk w formacie Dolby Digital 5.1, a obraz – 16:9. "
Nocny pociąg z mięsem (2008),7,"Ten film powinien dostać pochwałę już za sam tytuł. Dzięki niemu każdy wie, na co się wybiera i nikt nie pomyli go z komedią na walentynki, społecznym obrazem interwencyjnym czy pełnym półcieni i niuansów psychologicznych dramatem. Jeżeli ktoś kupuje na niego bilet, to dobrze wie dlaczego, no chyba, że jest krytykiem. Bo ci, a na pewno co bardziej uduchowieni, wyrwą sobie włosy z głowy. Co więcej, sam tytuł odzwierciedla istotę obrazu. Jest pociąg, jest noc i jest mięso. Jak dla mnie super.  Dziełko Ryuhei Kitamury jest adaptacją opowiadania Clive'a Barkera. Z jednej strony jest to jego niewątpliwa zaleta – dostaje się bowiem świetny kościec fabularny, który wyróżnia się na tle innych produkcji gore. Z drugiej jednak strony cała puenta i pewne smaczki wydają się w pełni zrozumiałe tylko dla tych, którzy znają pierwowzór literacki. Niby coś zostaje wyjaśnione, ale nie do końca, a  puentujący  element irracjonalny potraktowano odrobinę po macoszemu.  Z całą jednak pewnością dopieszczone są elementy gore. Każdy fan posoki i flaków powinien poczuć się naprawdę miło zaskoczony scenami uboju w podziemnej kolejce. Choć zbudowano to z efektów komputerowych, a czasy, gdy Fulci charakteryzował żywe trupy za pomocą ciasta, już dawno minęły, to całość i tak jest znośna i odpowiednio lepka. Scena, kiedy pewna przerażona kobieta potyka się na wybałuszonej gałce ocznej, to prawdziwa perełka. Podobnie jak kreacja Vinniego Jonesa, który dla mnie powinien od tej pory grać samych psycholi lub rzeźników. Facet po prostu stworzony jest do pracy z mięsem.  Wiem, że dla co wrażliwszych to, co piszę, może świadczyć o daleko posuniętych przejawach socjopatii przesyconej sadyzmem. Nie przeczę i nie mam zamiaru tłumaczyć się, używając wszelkich dostępnych narzędzi antropologii, filozofii czy psychologii. Dla mnie historia pewnego fotografika, który odkrywa tajemnicę nocnego pociągu i pewnego rzeźnika, to po prostu naprawdę dobra, krwawa rozrywka dla fanów gore. "
Pozwól mi wejść (2008),6,"Outsiderzy to bardzo wdzięczny temat filmowy. Stoją poza nawiasem społeczeństwa, są nieprzystosowanymi odmieńcami, wybijają się przy tym ponad szarą przeciętność. Niestety kino eksploatowało ich tak skutecznie, że trudno w dzisiejszych czasach znaleźć świeżą i zaskakującą opowieść o nich. Tomasowi Alfredsonowi sztuka ta się jednak udała.  Bohaterami ""Pozwól mi wejść"" są 12-letni Oscar i Eli. Chłopak nie ma najłatwiejszego życia. W szkole jest obiektem niewybrednych żartów grupy chłopaków, którzy na nim udowadniają swoją własną męskość. Bity, obrażany, wyśmiewany gromadzi w sobie złość, lecz nie potrafi przeciwstawić się motłochowi. Eli natomiast tylko na pozór ma 12 lat. Jak jednak wyzna Oscarowi, wygląda tak już od wielu lat. Ona też musi się ukrywać przed ludźmi, choć w chwili zagrożenia potrafi być brutalnie skuteczna. Eli jest bowiem wampirem. Jej życie to wieczna samotność i głód, który zaspokoić może tylko ludzka krew.  Wampir jako metafora Obcego nie jest w kinie niczym nowym, podobnie jak i relacje miłosno-przyjacielskie z pełnokrwistym człowiekiem. Jednak w filmie Alfredsona, będącym adaptacją skandynawskiego bestsellera Johna Ajvide Lindqvista, fakt, iż bohaterowie mają po 12 lat, nadaje całości nowy, niepokojący charakter. Już nie całkiem dzieci, jeszcze nie nastolatki, bohaterowie filmu znajdują się na progu dojrzewania. ""Pozwól mi wejść"" jest zatem po części opowieścią o budzącej się seksualności i emocjonalnym dojrzewaniu. Twórcy nie czynią jednak z filmu bajki, nie łagodzą brutalności. Oscar ma w sobie sporo złości i tłumionej agresji, która popycha go do fantazjowania o morderstwie. Eli może i wygląda na niewinną dziewczynkę, lecz jej egzystencja przesiąknięta jest gęstą, ciemnoczerwoną krwią. Alfredson zgrabnie łączy brutalność, z dziecięcą niewinnością i znaną romantyczną konwencją miłości niemożliwej. Powstał z tego koktajl o nieco perwersyjnym, rzadko spotykanym bukiecie smakowym, który z całą pewnością nie każdemu przypadnie do gustu.  Nie da się jednak ukryć, że oryginalność fabuły to największa, a może i jedyna zaleta ""Pozwól mi wejść"". Całość cierpi z powodu zbyt ospałego tempa, w którym na dodatek pojawia się kilka nazbyt oczywistych sekwencji. Obraz, który chce sprawiać wrażenie surowego, minimalistycznego, powinien mieć jednak lepiej przemyślaną konstrukcję i bardziej dopracowany montaż. Mimo tych wad szwedzka opowieść o przyjaźni chłopca z wampirem to ciekawa odmiana od typowej i przewidywalnej papki amerykańskich produkcji.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Noce w Rodanthe (2008),3,"Adrienne Willis i Paul Flanner przeżyli już uniesienia młodości z jej nadziejami i miłostkami. Kolejne lata, setki kompromisów wtłoczyło ich w głębokie koleiny. Pogodzili się z tym, że nigdy już nie uda im się wydobyć z narzuconych ograniczeń. Wystarczyło jednak kilka dni  w malowniczych plenerach nadmorskiej plaży, by uśpione marzenia zakwitły na nowo.  Życie Adrienne sprowadza się do bycia troskliwą matką i zdradzaną żoną. Paul pragnął być najlepszym lekarzem i  choć dokonał tego, popadł w rutynę i zatracił zdolność współodczuwania. Kiedy spotkali się po raz pierwszy w niewielki moteliku, od razu rozpoznali w sobie bratnią duszę. Wspólne rozmowy, dzielenie się bólem sprawiło, że zaczęli odkrywać siebie nawzajem, wydobywając na wierzch to, co porzucili na drodze do uporządkowanego życia. Niepostrzeżenie między nimi rodzi się prawdziwa miłość - zapierająca dech w piersiach, nadająca sens i inspirująca do bycia lepszym.  Adrienne i Paul to bardzo typowi bohaterowie Nicholasa Sparksa, autora bestsellerowych powieści, takich jak ""Pamiętnik"" czy ""List w butelce"". Jak mało kto potrafi pisać o miłości romantycznej a zarazem dojrzałej, pozbawionej banalności nastoletniego dramatu. Bohaterowie jego powieści przeżyli już sporo cierpień i rozczarowań. A jednak wciąż są, wciąż czują i kochają, a ich miłość zakwitła na glebie cierpień i wyrzeczeń zdaje się piękniejsza i pełniejsza. Właśnie to sprawia, że Hollywood tak chętnie sięga po jego książki. ""Noce w Rodanthe"" są tego najlepszym przykładem.  Diane Lane ma już ponad 40 lat - straszliwy wiek dla aktorek Fabryki Marzeń. Są za stare, by być seksownymi podlotkami, za młode, by grać stateczne matrony i kobiety doświadczone przez życie. Richard Gere otrzymał zaś szansę - być może już ostatnią - zagrania prawdziwego amanta. Ma bowiem prawie 60 lat na karku. Oboje z łatwością weszli w przypisane im role. I choć nie ma pomiędzy nimi zbyt wiele 'chemii', tworzą wiarygodne kreacje ludzi po przejściach, a jednocześnie rozsiewają wokół aurę baśniowości.  Tym, co nie pozwala w pełni cieszyć się filmem, jest słaba reżyseria. George C. Wolfe również nie jest człowiekiem młodym, a jednak ""Noce w Rodanthe"" są jego pierwszym filmem kinowym. Niestety czuć to wyraźnie. Jego metodą na budowanie melodramatu jest nadużywanie zdjęć z obrotu i zarzucanie fabuły ckliwymi, kiczowatymi elementami. Bezkrytycznie przyjmuje tekst Sparksa i scenarzystów, zapominając, że to, co dobrze wygląda na papierze, nie zawsze sprawdza się na taśmie filmowej. Wolfe sprawia wrażenie prostego drwala, który zamierza stworzyć zastawę z kruchej porcelany. Choć można podziwiać jego pasję i ambicję, szanse powodzenia takiego projektu są raczej niewielkie.  ""Noce w Rodanthe"" to zatem film, który zadowolić może jedynie zdeklarowanych romantyków, którzy lubią rozklejać się na prostych, mało skomplikowanych opowiastkach.  "
Tristram Shandy: Wielka ściema (2005),7,"W przerwie między kręceniem kolejnych społecznie zaangażowanych obrazów i przeprowadzania wiwisekcji ludzkich związków, Michael Winterbottom postanowił zrealizować film na podstawie książki, której filmować się nie da. Skoro zaś zadanie to z definicji jest niewykonalne, ""Tristram Shandy"" jest de facto kolejnym filmem o kręceniu filmów.  ""Życie i myśli Tristrama Shandy'ego"" to opublikowana w II połowie XVIII stulecia powieść Laurence'a Sterne'a. Charakteryzuje ją niezwykłe poczucie humoru i zamiłowanie narratora do dygresji, przez co o swoich narodzinach może dopiero opowiedzieć w księdze trzeciej. Ekipa filmowa, której trzonem są dwaj brytyjscy aktorzy, Steve Coogan i Rob Brydon, właśnie próbuje przenieść ją na duży ekran. Jak to jednak często bywa, życie naśladuje sztukę i ekipa filmowa cały czas nękana jest dygresjami, zmianami w scenariuszach i problemami technicznymi. Sceny znikają z filmu, pojawiają się nowi bohaterowie, aktorzy narzekają, wtryniają się w pracę innych, by po czasie rezygnować z własnych fanaberii.  ""Tristram Shandy"" z łatwością mógł stać się kolejną satyrą na temat Hollywood. Tak się jednak nie stało. Winterbottom całkiem na serio, choć z ikrą i humorem, pokazuje widzom, jak pracuje się na planie filmowym w Wielkiej Brytanii. Dowcip polega na tym, że widz śmieje się z rzeczy, które Winterbottom i inni reżyserzy muszą znosić na co dzień. Ponad tym wszystkim unosi się zaś duch Sterne'a, zaskakująco żywotny po ponad 200 latach w grobie. Kontrolowany chaos, jaki kreuje reżyser ""Tristrama"", więcej ma wspólnego z literackim pierwowzorem, niż gdyby próbowano bezpośrednio, strona po stronie adaptować jego dzieło.  Film cechuje specyficzne, bardzo ekscentryczne poczucie humoru. Jeśli widz nie jest na to przygotowany bądź nie lubi tego rodzaju dowcipów, musi przygotować się na spore rozczarowanie. ""Tristram Shandy"" to jednak prawdziwa perła brytyjskiego humoru i źródło nieustającej zabawy dla tych, którzy podobnie jak Sterne lub Winterbottom nadają na podobnych częstotliwościach komizmu. Bezbłędnie dobrana obsada, ze znakomitym Cooganem grającym samego siebie, dopełnia obrazu dzieła przedziwnego, lecz satysfakcjonującego.  Winterbottom jak zwykle zrobił film nie dla wszystkich. Ostry niczym brzytwa obraz podzieli widzów na dwa wyraźne obozy: zwolenników i przeciwników Tristrama i jego poczucia humoru.  Po DVD warto sięgnąć wyłącznie ze względu na film. Obraz i dźwięk są całkiem dobrej jakości, zatem ogląda się to z przyjemnością. Niestety zabrakło dodatków, w które zaopatrzone jest wydania zachodnie: komentarz twórców czy sceny usunięte. Ponieważ ""Tristram Shandy"" nie trafił do kin, lepiej że otrzymujemy go w takiej formie, niż gdybyśmy nie mieli okazji w ogóle go zobaczyć.  "
Serce Ziemi (2007),6,"""Serce Ziemi"" odczytywać można na co najmniej dwa sposoby. Wszystko zależy od tego, kim jest oglądający i jakie tematy go interesują. Dla jednych będzie to melodramat, opowieść o miłości i przyjaźni. Dla innych – sentymentalna przypowiastka o pierwszych, nieśmiałych krokach ruchu robotniczego, kiedy ideały były jeszcze świeże i niezbrukane z błotem przez totalitarne systemy władzy.  Akcja filmu rozgrywa się na przełomie XIX i XX stulecia. Drapieżny kapitalizm osiąga  apogeum. Robotnicy są bezwzględnie wykorzystywani. Ich życie nie ma większej wartości. Prowadzi się ich na śmierć z bezwzględnością, która przeraża nawet niektórych uprzywilejowanych. W tym świecie zakwita przyjaźń dwóch dziewczyn pochodzących z różnych światów. Pewnego dnia są świadkami masakry dokonanej na strajkujących górnikach i ich rodzinach. To wydarzenie scementuje ich związek i zdefiniuje ich przyszłość.  Antonio Cuadri, który pierwsze kroki jako scenarzysta i reżyser stawiał na planie telenoweli, dobrze wie, jak opowiadać o miłości i przyjaźni w sposób sentymentalny. Dzięki temu ""Serce Ziemi"" powinno spodobać się kobiecej widowni. Dwie bohaterki, między nimi jeden mężczyzna, a wokół świat ze swoimi problemami i przeszkodami. Historia gładko toczy się od jednej kluczowej sceny do następnej, przykuwając uwagę widza niczym w telewizyjnym tasiemcu.  Cuadri miał jednak ambicje stworzenia czego więcej niźli tylko kinowej wersji historycznej telenoweli. ""Serce Ziemi"" porusza zatem ważne sprawy związane z imperializmem, kolonializmem i bezwzględnym kapitalizmem. Los jednostki skonfrontowany jest z dobrem korporacji. Jesteśmy świadkami narodzin ruchu socjalistycznego, a twórcy wcale nie kryją się ze swoim bezwstydnym i naiwnym obrazem robotniczej rewolucji.  Ponieważ ""Serce Ziemi"" stara się pogodzić melodramat z polityczną agitką, z definicji musi opierać się na wielu uproszczeniach, jasno zdefiniowanych antagonizmach i prostych portretach psychologicznych. Nie ma tu miejsca na ambiwalencję, pogłębienie charakterów postaci. Niejednoznaczni są tylko bohaterowie drugoplanowi, ponieważ ich konstrukcji twórcy nie musieli poświęcać zbyt wiele czasu. Obraz może więc rozczarowywać od strony fabularnej. Jeśli jednak ktoś ma sentymentalną duszę, mimo wszystko znajdzie w filmie wystarczająco wiele, by być z seansu zadowolonym.  Wydanie DVD to typowa produkcja dystrybutora. Cieszyć się możemy dźwiękiem DD 5.1 zarówno przy oryginalnej ścieżce, jak i tej z lektorem. Jakość obrazu jest zadowalająca, choć miejscami mogłaby być nieco lepsza. Niestety brakuje dodatków, a zatem płyta przeznaczona jest wyłącznie dla tych, których interesuje sam film.  "
007 Quantum of Solace (2008),7,"Jak wiadomo, mężczyznę poznaje się nie po tym, jak zaczyna, ale jak kończy. Każdy pocisk w sercu lub głowie, każda przeszkoda i każdy przeciwnik, który stanie na drodze agenta Jej Królewskiej Mości, nosi jego osobiste piętno. Nawet kobiety, które się mu oddają, Bond traktuje tym razem nad wyraz serio. Zresztą, jak dobrze wiemy,  konsekwencje związku z 007 są śmiertelnie poważne. Teraz przyszedł czas na zemstę za śmierć Vesper, a wraz z nią na nową mitologię i bohatera na miarę naszego wieku.   Nie jest tajemnicą, że nowy James Bond  niewiele ma wspólnego z ironią Rogera Moore'a czy chłopięcym urokiem i elegancją  Pierce'a Brosnana. Danielowi Craigowi najbliżej jest chyba do Seana Connery'ego. To, co było szokiem w ""Casino Royale"", w ""Quantum..."" jest już normą. Zero dupereli i gadżetów. Surowa męskość, brutalna zwierzęca siła i twarz jak wyciosana w kamieniu to wyróżniki nowego Bonda. Do tego dochodzą jeszcze uczucia wcześniej agentowi prawie nieznane, jak: wściekłość i gniew, porównywalne chyba tylko do tych, jakie miotały nim w ""Licencji na zabijanie"". Czy taka formuła jest w stanie przemówić do widzów? Miejmy nadzieje, że tak. Nowa odsłona serii to bowiem mocne kino akcji i świeży powiew w wyeksploatowanym i przetrawionym przez kulturę masową  uniwersum agenta Jej Królewskiej Mości. Miało ono oczywiście swój niezbywalny urok. Czas jednak na potężny cios w szczękę i kop adrenaliny.   W poszukiwaniu odrobiny ukojenia po śmierci narzeczonej Bond odkrywa, że organizacja, która przyczyniła się do jej śmierci, to nie jakiś tam drobny biznes kryminalny,  ale międzynarodowe konsorcjum na miarę Spectry. Jakkolwiek świat się zmienił, zmieniły się też metody działania. Międzynarodowy terroryzm bardziej przypomina globalną korporację ubijającą interesy z mocarstwami w sprawie wykorzystywania złóż i zasobów dóbr wszelakich, niźli groteskowe tajne stowarzyszenie rządzone przez Blofelda i jego kota. Władza i zbrodnia jest rozproszona w strukturze sieci, brak jej wyraźnej i trwałej hierarchii.   W nowym Bondzie są akcenty niepokoju i nieufność zarówno w stosunku do korporacji, jak i rządów. Słychać tu echa przedłużającej się moralnie i moralnie wątpliwej wojny z terrorem, czy też międzynarodowego kryzysu finansowego będącego skutkiem skrajnie liberalnej polityki ekonomicznej. Z punktu widzenia widza jest to jednak kompletnie nieistotne. Ważne jest tylko jedno: eskapizm i rozrywka. James Bond dostarcza pod dostatkiem jednego i drugiego, choć nie jest to seans dla całej rodziny.   Za nową odsłonę odpowiada Marc Forster, utalentowany facet, któremu jednak bliżej było do inteligentnych i subtelnych dramatów niż efektownych pościgów i strzelanin. A jednak sekwencje akcji w nowym Bondzie są nadzwyczaj przyjemne. Widać w nich ten sam trend umieszczania kamery w samym środku zdarzeń i chaotyczny montaż podkreślający autentyczność, która w kinie nastała wraz Tonym Scottem i jego ""Człowiekiem w ogniu"", do perfekcji doprowadził ją zaś Paul Greengrass w drugiej i trzeciej odsłonie przygód Jasona Bourne'a. Z szowinistycznej perspektywy patrząc, można by powiedzieć, że z gadżetów pozostały Jamesowi tylko piękne kobiety (o ile określenie „gadżet” pasuje do sympatycznej Gemmy Arterton), choć taka Olga Kurylenko ma tu konkretną rolę do odegrania. Tak czy siak najważniejsza jest sroga, ale niepozbawiona matczynych uczuć M (Judi Dench). Czasy, kiedy wrogowie Bonda przypominali postacie wycięte z kreskówki, jak Pan Wint i Pan Kidd czy Szczęki, minęły. Obecnie, aby nadać wyrazistości czarnym charakterom, należy postawić na aktorów z obcym akcentem. Tym razem padło na znanego z ""Motyl i skafander"" Mathieu Amalrica, który nadzwyczaj dobrze sprawdza się w roli pewnego mało sympatycznego ""ekologa"" (jest niski, dziwnie mówi po angielsku i ewidentnie bawi się swoją rolą). Niezależnie od wszystkiego ekran i tak należy do Craiga. Jeżeli ktoś go w roli Bonda nie akceptuje, nie ma po co iść do kina. Jednak jeżeli podobała mu się konwencja poprzedniego odcinka - będzie usatysfakcjonowany.   Nowy Bond to środkowa cześć ""trylogii zemsty"" zapoczątkowanej przez ""Casino Royal"". Jego zakończenie pozostaje otwarte, a przecież odrobina ukojenia to bynajmniej nie spełnienie. To, że nawiązuje do poprzedniej części, jest jego siłą, ale i słabością. Z jednej strony mamy sprawdzony wątek, szkoda tylko, że brakuje mu puenty i solidnego przytupu na koniec. Choć nie brak tu naprawdę efektownych, dziejących się na kilku kontynentach sekwencji akcji, to na finał tego całego zachodu przyjdzie nam poczekać aż do premiery 23 odcinka serii. "
Piła V (2008),3,"Na ekrany kin wchodzi właśnie piąta część ""Piły"". Film ten uczy widzów dwóch ważnych rzeczy. Po pierwsze, że format ""Piły"" wcale się nie wyczerpał. Po drugie, że do przetrwania projektu, nie wystarczy pomysł, potrzebny jest jeszcze ktoś, kto potrafi go zrealizować.  Samozwańczy prorok sprawiedliwego odkupienia, Pan Zagadka nie żyje. Jednak jego Dobra Nowina żyje dalej w osobie ucznia Marka Hoffmana. Tego dowiedzieliśmy się w czwartej odsłonie serii. Teraz poznamy genezę nawrócenia Hoffmana i konsekwencje tego czynu. Pomysł Patricka Meltona i Marcusa Dunstana, scenarzystów tej jak i poprzedniej ""Piły"", był nawet całkiem ciekawy. Świetnie wpisując się w dotychczasową konwencję, film mógł stać się krwawą lekcją poglądową różnicy między zemstą a resocjalizacją. Wyjściowy materiał nie wymagał nawet specjalnych realizatorskich umiejętności, wystarczyła tylko podstawowa znajomość technik filmowych. Niestety tego właśnie w ""Pile V"" zabrakło.  David Hackl był chyba najgorszym z możliwych wyborów. Scenografię do horrorów może i umie zbudować, lecz o reżyserii nie ma bladego pojęcia. Poza otwierającą sekwencją nie ma w tym filmie nic, co mogłoby widza przerazić lub chociażby wzbudzić przyspieszone bicie serca. Błędne decyzje co do pracy kamery, słabiutki montaż i brak pomysłu na urozmaicenie krwawych scen sprawia, że film jest chaotyczny i nudny. Większość filmu jest o niczym, co umożliwia widzom spokojne wychodzenie podczas seansu do toalety, objadanie się popcornem i plotkowanie z osobami siedzącymi obok.  Oczywiście przy piątej części filmu nadzieje na oryginalność fabuły pielęgnować mogą już tylko najbardziej naiwni. Większość wybiera się tylko i wyłącznie po to, by napawać się tryskającą posoką wydobywaną z jędrnych ciał w bardzo wysublimowany sposób. Niestety i tu trzeba przyszykować się na rozczarowanie. Jak napisałem powyżej scena otwierająca jest jeszcze całkiem znośna. Przekrojone na pół ciało wyszło nawet nieźle. Kolejna sekwencja z tracheotomią również trzyma niezły poziom. Później jest już niestety gorzej, a scena z porażeniem prądem to prawdziwie stracona okazja do pokazania jak z ludzkiego ciała zrobić skwierczącą grzankę.  Jednak mimo wszystkich tych oznak braku profesjonalizmu ze strony Hackla, wciąż tkwi w tym filmie ziarno nadziei. Jest nią sama postać Pana Zagadki i jego następcy Marka Hoffmana. Gra, w której człowiek ma szansę na odkupienie, jeśli choć raz zachowa się nie jak skończony drań ma w sobie coś uwodzącego. Daje też możliwość na wykańczanie ludzi w bardzo pomysłowy sposób. Aby tak się stało potrzebna jest nieskrępowana, nieco chora wyobraźnia i pasjonat gatunku, który ma pojęcie o reżyserii. Dlatego też mimo wszystko fani serii powinni wybrać się na ""Piłę V"" i dlatego też czekać będę na część szóstą.  "
Max Payne (2008),6,"Hasło ""ekranizacja komputerowej strzelanki"" zwiastuje koncert na sto karabinów, gdzie symfoniczne odgłosy wystrzałów mieszają się z dyskotekowym kiczem emocjonalnym. Do tego dochodzą piski z przestarzałej konsoli, które mają wyrażać fabularną nieporadność filmowego produktu jednorazowego użytku. ""Max Payne"" zaskakuje poniekąd na tym polu: reżyser John Moore porzuca mechaniczne konstruowanie kolejnych okazji do zbrojnej konfrontacji na rzecz fascynującego klimatu. To jeszcze nie kino noir, ale też nie jest to już na pewno urządzenie do brandzlowania dla maniaków wirtualnych doznań.  Komputerowy oryginał stanowił pokrętną mieszankę akcji z tandetnym czarnym kryminałem i jeszcze czarniejszym humorem. Film Moore'a został pozbawiony tego ostatniego, przez co oglądanie przygód policyjnego detektywa Maxa (Wahlberg) staje się niekiedy zajęciem męczącym. Głównego bohatera poznajemy, gdy z kulką w plecach leży na dnie rzeki wśród tabunu trupów. Zanim wyjdzie z lodowatej wody i rozprawi się z wrogami, przedstawi nam swoją tragiczną historię. Jego żona i maleńka córeczka zginęły w trakcie napadu, a on sam od miesięcy próbuje bezskutecznie odnaleźć sprawców zbrodni. Max nawet nie podejrzewa, że zabójstwa miały związek   z tajemniczym środkiem farmakologicznym, przy którym pracowała jego druga połowa.  Gra zasłynęła z kilku przełomowych rozwiązań, więc twórcy za wszelką cenę starają się je przenieść na ekran. W pogoni za niesamowitymi obrazami zapominają jednak o rozwianiu paru wątpliwości trapiących widzów. Nie do końca klarowna ścieżka fabularna wiedzie przez wyboje i krwawe kałuże, by w finale naprędce ujawnić mroczne niespodzianki. Pośpiech nie jest tu wskazany, bo dobiegając do mety, wciąż nie znamy odpowiedzi na wszystkie pytania. Reżyser próbuje wówczas nadrobić stracony czas i dobudować parę scen brutalnych strzelanin.  Zamiast jednak wikłać się niepotrzebnie w roztrząsanie zawiłości opowieści, należy poddać się szczególnej atmosferze ""Maxa Payne'a"". Odurzająca wizja miasta grzechu wprowadza widza na granicę świata leżącego tuż przy piekle. Bohater – człowiek bez przyszłości – jako jedyny może stanąć oko w oko z diabłem i na przywitanie odstrzelić mu poroże. Czy stać go jednak będzie na wycofanie się w odpowiedniej chwili z paszczy szaleństwa i powrót na ciepłe łono Mili Kunis? Tego dowiecie się, oglądając epilog po napisach końcowych. Biorąc pod uwagę, że jest to jedna z lepszych adaptacji gier wideo, sequel byłby całkiem wskazany. "
Wyspa (2006),9,"Tchórzostwo, zdrada, zabójstwo. Grzechy ciężkie, których bagaż dźwiga się z trudem. Wie o tym dobrze Ojciec Anatolij. Podczas II Wojny Światowej, by ratować swe życie, popełnił je wszystkie. Teraz, 34 lata później, wciąż dzień po dniu zmaga się z poczuciem winy, cierpi, błagając Boga o wybaczenie. Nie widzi, że jedynym, który musi mu przebaczyć, jest on sam.  Paweł Łungin w filmie ""Wyspa"" postanawia przyjrzeć się duchowej spuściźnie chrześcijaństwa i zbadać sprawę zbrodni i kary, winy i odkupienia. Na tytułowej wyspie znajduje się klasztor, w którym Anatolij znajduje schronienie. Tu może rozpocząć nowe życie, lecz ciężar win sprawia, że cały czas wraca pamięcią do zbrodni z przeszłości. Narzuca sobie ostry reżim pokutniczy, dobrowolnie skazuje się na odosobnienie zaślepiony cierpieniem, które sam sobie sprawia. Klasztor jest zatem nie tylko miejscem zbawienia, lecz również miejscem kaźni i pokuty. I jedno, i drugie odbywa się w imię Boga, lecz i jedno, i drugie czynione jest ludzkimi rękami.  Przez 34 lata swego życia w klasztorze Anatolij pozostawał enigmatycznym ekscentrykiem, który niepostrzeżenie zaczyna być uważany przez okolicznych mieszkańców za świętego. I rzeczywiście wydaje się, że Bóg jego rękami czyni cuda: nawraca z drogi grzechu, leczy chorych, wypędza diabły. Anatolij - grzesznik, który złamał boże przykazania, teraz jest narzędziem bożego miłosierdzia.  Łungin pokazuje, jak wiele prawdy jest w sformułowaniu 'niezbadane ścieżki Pana'. Ukazuje wiarę jako potężną siłę, wiecznie żywą i niesforną, której nie da się zamknąć w sztywnych regułach i zasadach religii. Za prostą narracją kryje się hipnotyczna siła oczyszczającego kontaktu z sacrum. Czyni to z ""Wyspy"" jeden z najlepszych filmów religijnych w historii kina. Potężna dawka duchowej energii naładuje wszystkich widzów: i tych wierzących, i tych poszukujących.  Jednak jest w ""Wyspie"" pewna sztuczność. Film nie sprawia wrażenie szczerego wyznania wiary, lecz jedynie imitacji. Jest ona doskonała, lecz zamiast z serca wypływa z umysłu, przez co czuć chłód i wyrachowanie. Nie przeszkadza to cieszyć się filmem i napawać jego pięknem. Budzi raczej żal, że Łungin tak sugestywnie opowiada o czymś, co jemu samemu zdaje się być obce.  ""Wyspa"" to minimalistyczne arcydzieło. Z cudownymi zdjęciami i świetną rolą Piotra Mamonowa. Idealna propozycja dla tych, którzy poszukują w kinie głębszych wrażeń estetyczno-emocjonalnych.  "
Gonzo: Życie i twórczość doktora Huntera S. Thompsona (2008),8,"Hunter S. Thompson był facetem, który bez wątpienia miał wielkie jaja i nierówno pod sufitem. Dziennikarz, który stworzył nowy styl pisania, stworzył także siebie i na koniec poniekąd stał się ofiarą własnej kreacji. Nie zmienia to jednak faktu, że trudno nie czuć podziwu i sympatii dla faceta, który miał czelność wystartować na szeryfa Aspen, domagając się karania nieuczciwych dealerów publicznym zakuciem w dybach i, co więcej, o mały włos nie wygrał wyborów.  ""Gonzo: Życie i twórczość doktora Huntera S. Thomspona"", to jednak coś więcej niż tylko portret jednego z najciekawszych amerykańskich dziennikarzy. Alex Gibney (Oscar 2007 za najlepszy dokument - ""Kurs do krainy cienia"") ma, podobnie jak bohater swojego filmu, ambicje powiedzieć coś o amerykańskim społeczeństwie. Pokazać drugą stronę osławionego amerykańskiego snu, który na ostrym haju starał się odnaleźć Hunter pisząc ""Fear and Loathing in Las Vegas"".  Hunter, tak jak w swojej obłąkańczej acz błyskotliwej prozie, której styl zwykło nazywać się Gonzo, jest pryzmatem przez który widzimy mroczną twarz współczesnej Ameryki. Reżyser przeprowadza śmiałą analogię między Wietnamem a Irakiem, przedstawiając współczesną ""krainę wolności"" jako kraj spętany własnymi obsesjami i lękami. W takim miejscu wśród smrodu stęchłego konserwatyzmu Hunter był odtrutką na hipokryzję i powiewem anarchicznej wolności. Teraz go zabrakło. Odszedł na własne życzenie w 2005 roku, strzelając sobie w głowę. Sugeruje nam się, że jedną z przyczyn tego aktu była reelekcja Busha juniora na prezydenta.  ""Gonzo: Życie i twórczość doktora Huntera S. Thomspona"", choć ujawnia przekonania reżysera, nie jest jednak polityczną agitką, ale szaloną podróżą w historię Ameryki i człowieka, który miał wiele twarzy i uwielbiał przywdziewać błazeńskie maski. Do tego stopnia, że stał się ich niewolnikiem. I chociaż ostatecznie zdezerterował, to jego dziedzictwo zostało. Cokolwiek by mówić o Hunterze, to w tym szaleństwie jest metoda. "
"Więcej, mocniej, szybciej (2008)",6,"Chris Bell był jednym z typowych amerykańskich nastolatków. Tłuściutki, niespecjalnie bystry, otoczony troskliwą opieką mamy i taty, którzy nic wielkiego w życiu nie osiągnęli. Zwyczajny nastolatek, z przeciętnej rodziny. Chris i jego bracia mieli jednak nieprzeciętne ambicje. Nie wiadomo, czy to zasługa Hulka Hogana, Rocky'ego czy boskiego Arnolda z czasów swojej świetności, w każdym razie chłopcy zapragnęli być więksi niż wszyscy. I od tej pory zaczęła się ich przygoda z kulturystyką i... anabolikami.  Trudno się spodziewać po mięśniakach talentu aktorskiego, ale - o dziwo - film Bella jest nie tylko naprawdę przyjemny w oglądaniu, ale w dodatku niegłupi. ""Więcej, mocniej, szybciej"" to obraz osobisty, pełen ciepła, humoru, będący zarazem niepokojącym portretem amerykańskiego społeczeństwa. Rodzeństwo Bella ochoczo używa środków dopingujących, marząc przy tym, że przy ich pomocy będą mogli zrealizować kiedyś swoje marzenia. Rodzice nie aprobują dopingu, tak jak większość społeczeństwa, udają więc, że o tym nie wiedzą. Mimo to kochająca się rodzina cieszy się z sukcesów sportowych syna niezależnie, czy jest on czysty, czy nie. Podobnie zresztą fani sportu i kongresmeni, wraz starym dopingowcem Schwarzeneggerem, którzy jednak w publicznych wystąpieniach ochoczo i z całą surowością potępiają doping. Nie zmienia to jednak faktu, że demonizowane przez rząd amerykański sterydy biorą w ojczyźnie dolara niemal wszyscy. Problem polega przede wszystkim na tym, że bez nich nie ma sukcesów. A w Ameryce, tak jak w sporcie liczą się tylko zwycięzcy.  Z jednej strony dokument Bella obala mity dotyczące anabolików, z drugiej pokazuje społeczeństwo, które cierpi na nadmiar ambicji i radośnie używa wszelkich możliwych substancji, aby odnieść sukces. Film najlepiej jednak sprawdza się jako intymny portret sympatycznych ludzi z kochającej się rodziny, którzy padli ofiarami amerykańskich snów i na swoje nieszczęście uznali, że muszą być najwięksi, najszybsi i najsilniejsi. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Kompletna historia moich niepowodzeń seksualnych (2008),7,"W słynnej finałowej scenie ""Amatora"" Kieślowskiego główny bohater kieruje kamerę na siebie. Wybitny polski reżyser zapewne nigdy nie wpadłby na to, co się stanie, kiedy gest jego bohatera powtórzy nie do końca zrównoważony i na swój sposób uroczy szkocki bumelant z problemami z potencją i własnymi uczuciami. W każdym razie obraz Chrisa Waitta  o wiele mówiącym tytule ""Kompletna historia moich niepowdzeń seksualnych"", z całą pewnością jest przejawem kina autorskiego. Nie dość, że zrobił siebie bohaterem nietypowego dokumentu, który koncertuje się na jego porażkach uczuciowych i seksualnych, to jeszcze z miłości do sztuki i na tropie prawdy o sobie dał się wychłostać przed kamerą po jądrach. A jednak, to, co odczytujemy z opisu, może się wydać zwyczajną zgrywą, w rzeczywistości jest naprawdę dobrym filmem o własnej niedojrzałości i odkrywaniu tego, co w życiu jest naprawdę ważne.  Chris Waitt sięgnął po genialnie prosty sposób, biorąc pod uwagę, że nie miało się wcześniej żadnej koncepcji na film. Wystarczy odwiedzić z kamerą wszystkie swoje byłe dziewczyny i poprosić je, aby powiedziały, dlaczego cię rzuciły. Ta filmowa ""psychoanaliza"" okazuje się nadzwyczaj zabawna: dziewczyny nie bardzo chcą się wypowiadać (przynajmniej pozytywnie), a bohater jest człowiekiem, który lubi swobodny i nieuporządkowany styl życia i nie ma zbytnich zahamowań, jeżeli chodzi o ekshibicjonizm. Waitt jest dla siebie naprawdę okrutny i szczery, a przy tym ma poczucie humoru i olbrzymi dystans i właśnie to jest największą siłą jego filmu. Swobodne podejście do tematu sprawia także, że kiedy zgrywa dotyka rzeczy poważnych, to wraz z bohaterem odkrywamy, co z nim jest naprawdę nie tak, a przy tym dowiadujemy się, co nie tak jest z nami. Bo chociaż kamera jest skierowana na niego, to widz poniekąd także odbija się w jej obiektywie. W ten sposób ten szalony filmowy eksperyment zmienia się w naprawdę wartościowy i interesujący dokument"
Spotkania na krańcach świata (2007),8,"Werner Herzog  nie miał ostatnio w kinie fabularnym najlepszej passy. Jego twórczość zaczęła zjadać swój ogon, a sam reżyser – radośnie oddawać się autoepigonizmowi z udziałem zagranicznej obsady. ""Spotkania na krańcach świata"" są powrotem do formy. Herzog wrócił do korzeni i nakręcił niezwykły dokument, w którym udowadnia, że mimo upływu czasu, świat wciąż wydaje się mu niezwykły.  Jak powszechnie wiadomo, wszystko to, co nas otacza, wzięło się ze zdziwienia. A najdziwniejszym stworzeniem ze wszystkich jest oczywiście człowiek. I to właśnie wciąż świeża ciekawość nim i światem popchnęła twórcę ""Fata Morgany"" na Antarktydę, by przyjrzeć się pracy ludzi, którzy uciekli  ze współczesnych miast w świat wiecznego lodu (Inna rzecz, że stworzyli tam miasto i na krańcu świata mają... bankomaty). W środowisko, które zamieszkują dziwacy, naukowcy i pingwiny, Herzog wkracza jako uważny i dociekliwy obserwator.  Kto się jednak spodziewa, że będzie udzielał odpowiedzi na pytania rodem z Discovery, ten się srogo zawiedzie. O wiele bardziej intrygująca jest tajemnica, dlaczego małpa w czasie ewolucji nie nauczyła się  jeździć konno i co czują pingwiny, kiedy decydują się popełnić samobójstwo, ruszając w bezkres śniegu.  Największą siłą tego filmu jest bez wątpienia odautorski, osobisty komentarz Wernera Herzoga. Ważne jest nie tylko co, ale i jak mówi. Język Herzoga, jego specyficzna intonacja jest klasą samą w sobie. Momentami podkreśla absurd sytuacji (jak w scenie instruktażu zachowania w czasie burzy śnieżnej), czasem dramatyzm. Za każdym jednak razem jest istotnym kontrapunktem dla tego, co widzimy na ekranie. Świat, który pokazuje kamera, jest niezwykły, choć na dobrą sprawę nie jest bardziej szalony niż codzienne życie.  Z tą różnicą, że do niego jesteśmy przyzwyczajeni.  Obraz Herzoga można by potraktować znanym i sprawdzonym kluczem antynomii – natura versus kultura. Klucz ten nie dość jednak, że wyświechtany, to nigdy tak naprawdę nie oddawał stanu rzeczy.  Człowiek, będąc integralną częścią natury, odcina się od niej, przenosząc swoje zachowania w przestrzeń kultury. Natura nie jest jednak przyjazna, jest raczej miejscem bezwzględnej walki o przetrwanie. Człowiek jako istota rozdarta i niemogąca się w pełni zanurzyć w żadnym z tych światów, jest stworzeniem na wskroś dziwacznym. Potrafi bowiem wątpić i pytać. I to właśnie pytanie jest tym, co sprawia, że ""Spotkania na krańcach świata"" ogląda się tak wspaniale. Bo nikt nie potrafi pytać tak jak Herzog i być może właśnie dlatego to człowiek jeździ na koniu, a nie małpa. "
Tajne przez poufne (2008),7,"U Coenów tragedia zaczyna się zawsze od kretynizmu – drobnego i (zdawałoby się) mało istotnego. Pchnięta raz kula ludzkiej głupoty toczy się jednak coraz prędzej, zgniata kolejne ofiary, by ostatecznie rozbić się z hukiem. Tak było chociażby w oscarowym ""To nie jest kraj dla starych ludzi"", gdzie gest bezsensownego miłosierdzia zapoczątkował rozpad i tak chwiejącej się już rzeczywistości. W swoim nowym filmie przewrotni braciszkowie poszli na całość - ""Tajne przez poufne"" to pean na cześć debilizmu, zaś największy idiota zostaje tu złożony w ofierze na ołtarzu ducha naszych szalonych czasów.  A wszystko zaczęło się tak niewinnie... Szefostwo CIA wezwało analityka Osbourne'a Coksa (Malkovich), by oznajmić mu, że z powodu problemów z alkoholem zostaje odsunięty od odpowiedzialnych zajęć. Ozzy unosi się honorem, rzuca pod adresem przełożonych kilka bliżej niesprecyzowanych gróźb i rzuca pracę. Podczas gdy jego żona (Swinton) zadaje się seksualnie ze średnio rozgarniętym agentem z ministerstwa skarbu (Clooney), mężczyzna próbuje napisać książkę, w której odtworzyłby karierę w Agencji. Zajęty szukaniem natchnienia na dnie kieliszka nie zauważa, że połowica przygotowuje się do rozwodu i zbiera dowody mogące obciążyć męża-pijaka. Jednym z nich staje się płyta z niedokończonymi wspomnieniami szpiegowskimi, która trafia w przypadkowy sposób w ręce gamoni z fitness klubu (Pitt, McDormand). Stąd już tylko krok, by rozpętać aferę z udziałem rosyjskich dyplomatów. Albo inaczej: to bohaterom wydaje się, że biorą udział w bezwzględnej grze wywiadów, a tak naprawdę ugrzęźli w błocie swych tępych rojeń.  Przez większość filmu Coenowie zwodzą widzów, snując lekką historyjkę o miłostkach, zdradach i pragnieniu posiadania pięknego ciała. Wystarczy jednak krótka chwila, a dowcipna komedia przeradza się w krwawą farsę. Paranoja współczesności oplata postacie drutem kolczastym, który wbija im się pod skórę i rozrywa je na strzępy. Jak ktoś chce, może w tym znaleźć komentarz do aktualnego kursu politycznego Stanów Zjednoczonych ogarniętych obsesją nieustającej inwigilacji. Reszta widzów uzna jednak, że to kolejna gierka, w której każdy zakręt i przekręt scenariuszowy zamknięty został w kwadratowym nawiasie zwichrowanego poczucia humoru. Partia fabularnych szachów nie kończy się matem, lecz wywaleniem szachownicy na podłogę i rozwaleniem figur.  Płynie z tego jakaś nauka dla potomnych? I owszem. Aby ustawić się w życiu, trzeba mieć tupet. W przeciwnym wypadku można co najwyżej dostać po d..."
Carmo (2008),6,"Carmo (Loureiro) chciałaby wsiąść do pociągu byle jakiego i zwiać z zapadłej dziury na granicy Brazylii i Paragwaju. W kasie na stacji kolejowej słyszy, że za pieniądze, które posiada, mogłaby co najwyżej wybrać się do kosmetyczki. Niesprecyzowane, acz wielkie plany uschłyby pewnie niczym niepodlewany kwiat, gdyby nie znajomość nawiązana w nocnym klubie. Carmo spotyka tam paralityka Marca (Martinez, reżyser ze ""Złego wychowania"" Almodovara) próbującego sprzedać pochodzącą z przemytu elektronikę. Bohaterowie nie pałają do siebie szczególną sympatią, ale postanawiają sobie nawzajem pomóc.  Czym się takie ""spotkania na krańcach świata"" kończą, wiemy świetnie z niejednego filmu. Zanim jednak dojdzie do nieuchronnego finału, w którym widzowi zostanie zaaplikowana omdlewająca dawka dobra i piękna, reżyser odpali cadillaca zasilanego paliwem z rafinerii Tarantino. Kinowa podróż po bezdrożach czerpie natchnienie z ""Urodzonych morderców"" i ""Prawdziwego romansu"", choć przemoc jest tutaj dużo bardziej stonowana, a humor ugrzeczniony. Tropy postmodernistyczne są zresztą fałszywe - ""Carmo"" rzadko kiedy bawi się kinem w bestialski i pozbawiony respektu sposób.  Traktowanie obrazu Pasty jako bezkrytycznego ksera amerykańskich wybryków byłoby wredne. Mnie najlepiej smakują tu bezpruderyjne sceny erotyczne – podany bez zadęcia seks wygląda po prostu fajnie. I pomyśleć, że współproducentem ""Carmo"" jest... Polska. Kto wie, może to nie najgorszy sposób na ratowanie naszych pieniędzy przed zmarnotrawieniem. Zamiast rozdawać je drugorzędnym reżyserom z krajowego podwórka, należałoby wspomóc finansowo paru zdolnych chłopaków i dziewczynek z zagranicy. Ci skręcą festiwalowy przebój i tym samym będzie rosła sława nadwiślańskiego państwa jako mecenasa światowej kinematografii.  "
Udław się (2008),6,"Życiem nadzwyczaj łatwo jest się zadławić, co wywołuje natychmiastowy odruch wymiotny. Nic dziwnego, że z chęcią ucieka się od niego, rzucając się w wir konsumpcji, gdzie seks może być takim samym towarem jak każdy inny. Jego wyjątkowość polega wyłącznie na tym, że daje krótkotrwałą ułudę spełnienia i błogiej nicości. W takim uprzedmiotowionym świecie, ażeby uzyskać odrobinę ciepła, trzeba dławić się po knajpach, oszukując przypadkowe osoby. Jedyna osoba, która z definicji nas kocha, nie dość, że powoli umiera, to jeszcze w wyniku demencji nie jest w stanie przypomnieć sobie imienia swojego syna, a tym bardziej wyjawić, kto był jego prawdziwym ojcem. Tak właśnie wygląda świat Victora Manciniego, uzależnionego od seksu naciągacza, którego praca polega na całkowicie bezsensownym paradowaniu w strojach kolonialnych, po całkowicie wyprutej z głębszych uczuć planecie.  Czarny humor, bluźnierstwo, prowokacja i anarchiczne szyderstwo przenikają film Clarka Gregga. Nie jest to jednak tak niegrzeczne i obrazoburcze dzieło, jak mogłoby się na pozór wydawać. Wszystko, co niepokojące i nihilistyczne, zostaje zamknięte w ramach poczciwej historii o miłości, która przywraca ład i porządek. Miłość w świecie, w którym każdy dławi się natychmiastową konsumpcją seksu i złudzeniem nirwany, jaką daję orgazm, jest cudem. Cuda, jak wiadomo, się zdarzają i aby odczuć ich zbawczą moc lub móc je czynić, nie trzeba być koniecznie półklonem Jezusa.  Oglądając ""Udław się"", przychodzi na myśl ekranizacja skandalizujących ""Cząstek elementarnych"" Houellebecqa. Subwersywne ostrze powieści Palahniuka zostaje tu, podobnie jak w filmie Röhlera, mocno przytępione. I choć film wydaje się niegrzeczny, to w gruncie rzeczy jest nadzwyczaj uroczy. Duża w tym zasługa głównego bohatera (świetny Sam Rockwell), który choć jest totalnie przegrany i żałosny, natychmiast budzi naszą sympatię. Cokolwiek by robił i jak nisko się staczała, kibicuje się mu, nawet kiedy wraz z przyjacielem układa bezsensowną budowlę z kamieni. W końcu większość działań w życiu w gruncie rzeczy pozbawiona jest większego sensu.  ""Udław się"" nie jest filmową petardą tej klasy co ""Podziemny krąg"" (także adaptacja Palahniuka). Brak mu rozmachu, wizji i konsekwencji. Nie zmienia to jednak faktu, że ogląda się go z prawdziwą przyjemnością. I jest to zarówno zasługa aktorów (Rockwell, Huston, MacDonald, Henke), świetnych dialogów, jak i umiejętnego balansowanie między czarną komedią a melodramatem. Inaczej mówiąc, przyjemna i inteligentna, momentami mocno niegrzeczna odmiana od hollywoodzkiego lukru serwowanego nam przez cynicznych cukierników z fabryki snów."
"Nim diabeł dowie się, że nie żyjesz (2007)",8,"W życiu zdarzają się komplikacje. Nie zawsze jest tak, jak byśmy chcieli, aby było. Poddani presji sytuacji, w której atmosfera wokół nas się zagęszcza, a pętla coraz bardziej uwiera w szyję, wpadamy na genialne w swojej prostocie pomysły. Dla niektórych mogą się one wydać odrobinę ekstrawaganckie, ale na miły Bóg, trzeba mieć w życiu trochę wyobraźni i, jeżeli to możliwe, czyste sumienie. Najnowszy film Sidneya Lumeta jest tym, czym mógłby być ""Sen Kasandry"", gdyby Woody Allen przez chwilę zapomniał o ironii i skupił się na bohaterach, a nie na swoich obsesjach.  Rodzeństwo Hansonów różni się od siebie zarówno fizycznie, jak i mentalnie. Andy jest zaradnym biznesmenem, ma żonę, pieniądze i dobrą posadę. Hank to kompletna oferma i ofiara losu, wiecznie sprawia zawód córce i tonie po uszy w długach. Kiedy jednak kurtyna pozorów opadnie, okazuje się, że obydwaj potrzebują na gwałt pieniędzy. W tej sytuacji wydaje się, że nie ma nic prostszego, niż obrabować dobrze prosperujący, a co ważniejsze, ubezpieczony sklep rodziców. Czysta robota, która pozwoli rozwiązać kłopoty finansowe braci. Jeżeli oczywiście wszystko pójdzie sprawnie.  Sidney Lumet za kamerą spędził pół wieku i dobrze wie, jak prowadzić aktorów. Kiedy do dyspozycji ma się Hoffmana, Finneya, Tomei i Hawke'a, można się spodziewać prawdziwie wirtuozerskiego koncertu. To właśnie obsada i gra aktorska jest największym atutem ""Nim diabeł dowie się..."". Reżyser obserwuje swoich bohaterów niczym etymolog miotające się pod kloszem owady. Uważnie, z bliska, ale zimnym spojrzeniem, bez empatii i współczucia. Wszyscy toną w chaosie uczuć, od przerażenia, poprzez rozpacz i gniew. Każdy wydaje się zamknięty w swoim własnym kloszu. Widzimy ich w drobnych szczegółach, które w klasycznym hollywoodzkim thrillerze nie zostałyby nigdy pokazane. Reżyser przeciąga sceny, pozwalając im wybrzmieć aż do ostatniego akordu.  Niespieszne tempo i absolutny dystans badawczy wobec bohaterów to wyróżnik tego niecodziennego thrillera. Reżyser żongluje chronologią i perspektywą, skupiając się raz na jednym, raz na innym z bohaterów. W ten sposób widz nie tylko ma możliwość oglądania każdej sytuacji ze wszystkich stron, ale także odczuwa zbliżanie się nieuniknionej tragedii, która jeszcze bardziej podkreśla poczucie osaczenia bohaterów. Taki sposób prowadzenia narracji ma jednak i minusy. Czasami mamy wrażenie delikatnego efekciarstwa, czasem znużenia.  ""Nim diabeł..."" przynosi skojarzenia z innym znakomitym filmem, ""Za drzwiami sypialni"". Łączy je podobny motyw i nacisk na psychologię postaci. U Lumeta jednak kluczowy i prawdziwie przerażający jest obraz społeczeństwa amerykańskiego pogrążonego w całkowitej atrofii. Brak jakiegokolwiek odautorskiego komentarza podkreśla poczucie absolutnej pustki i rozpadu. Nic więc dziwnego, że jedynym marzeniem bohaterów jest ucieczka.  Jeżeli ktoś szuka solidnego filmu sensacyjnego, który dostarczy mu rozrywki, to pomylił sale. Jeżeli jednak chcecie zobaczy prawdziwy koncert aktorski pod batutą równie sędziwego, co bezwzględnego mistrza, to jest to z całą pewnością obraz dla was. Mimo pewnej przewidywalności i wtórności rozwiązań to jeden z najciekawszych i najbardziej niepokojących czarnych filmów ostatnich lat."
Na krawędzi nieba (2007),8,"Świat staje się coraz mniejszy. Codziennie mijamy tysiące ludzi, którzy pochodzą z naprawdę dalekich zakątków świata. Wydawać by się mogło zatem, że znalezienie drugiej osoby nie powinno nastręczać większych problemów. Prawda jest jednak zupełnie inna.  Ludzie pozostają w nieustannym ruchu. I ci, co szukają i ci, którzy są szukani mijają siebie na wzajem często o włos. A wystarczy tylko cierpliwie poczekać, by poszukiwany sam do nas dotarł. Jednak mało kto jest w stanie zrozumieć głęboką mądrość tej rady. Nawet profesor filozofii będzie musiał sporo przejść, by w końcu pojąć oczywistość. Jednak kiedy spojrzymy na to, co wprawia ludzi w ruch, przestaniemy się dziwić temu, że tak bardzo opierają się oni bezruchowi. Tym bodźcem jest bowiem śmierć lub chociażby samo nią zagrożenie. Gdy tylko pojawia się na horyzoncie, porusza mechanizmy, które wywołują szerokie reperkusje. Śmierć to ostateczny bezruch, a zatem przemieszczając się, udowadniamy samym sobie, że żyjemy. Ten lęk przed byciem martwym dostarczy bohaterom ""Na krawędzi nieba"" jeszcze większych problemów.  Fatih Akin przyglądając się przyczynie życia – śmierci, wybrał dwa zgony, które zdają się być wypadkami, których nie można było przewidzieć. A jednak baczny obserwator zauważy, że obie bohaterki same zaprosiły śmierć. Każda z nich wyraźnie mówi ""tak"" i choć nie rozumieją konsekwencji swoich czynów, cenę będą musiały zapłacić.  Jak widać, Akin raz jeszcze postanowił poprowadzić widzów po krętych ścieżkach życia. Naszymi przewodnikami są Ayten, Nejat, Lotte i Ali – kolejne wyraziste postaci w cudowny sposób wyczarowane przez Akina. Reżyser jest mistrzem w tworzeniu bohaterów będących zarazem symbolami, jak i żywymi istotami. To dzięki nim historia staje się na tyle wiarygodna, by zaangażować widza nie tylko intelektualnie, ale i emocjonalnie. Akin ma też nosa do aktorów i doskonale dobrał odtwórców ról głównych. Baki Davrak i Nurgül Yesilçay na długo pozostaną w pamięci widzów.  ""Na krawędzi nieba"" zostało obsypane licznymi nagrodami i nie ma się co temu dziwić. Piękna historia, mocny scenariusz, solidna gra aktorska i reżyseria pełna intuicyjnego wyczucia ludzkiej psychiki sprawiają, że film zachłannie spijany jest przez widzów spragnionych kina z wyższej półki. Nie jest to dzieło tej klasy co ""Głową w mur"", lecz i tak pozostawia konkurencję daleko w tyle.  "
Wskakuj! (2007),7,"Historia młodego bohatera Izziy'ego porywa już od samego początku. Corbin Bleu, który zagrał w filmie ze swoim prawdziwym ojcem, wykreował postać pełną życia i radości. Swój niesamowity talent, który wcześniej zaprezentował w ""High School Musical"", przeniósł na Izziy'ego. Pogoda ducha, którą zaraża wszystkich dookoła, sprawia, że nie sposób go nie polubić.  Ojciec Izziy'ego marzy, by ten wygrał mistrzostwa w boksie i tym samym przedłużył tradycję rodzinną. Chłopak ciężko trenuje, a sport sprawia mu olbrzymią przyjemność. Mimo tego szuka swojej własnej drogi, czegoś, w czym będzie mógł zaspokoić swoje ambicje. Jego decyzja nie budzi jednak zachwytu wśród znajomych. Izzy musi wsłuchać się w głos swojego serca, by nie ulec presji otoczenia. Poza tym wszyscy bohaterowie rozwijają swoje talenty, dając przykład, że w ten sposób można osiągnąć prawdziwe szczęście. Właśnie o tym, oprócz dobrej zabawy, jest ""Jump in"" – o odnajdywaniu własnego powołania mimo wszelkich przeciwności.  Kolorowe obrazy, porywająca muzyka, zachwycające układy taneczne i niewyobrażalne wyczyny aktorów, podobnie jak w przypadku ""Rize"" Davida LaChapelle'a, mimowolnie wciągają w świat bohaterów. Wzajemna serdeczność, przyjaźń, która ich łączy, oraz powierzchowne przedstawienie ich motywacji mogłyby się wydawać infantylne, ale nie w tym przypadku. To w końcu dzieło Disneya, które nie razi patetycznymi przesłaniami, wręcz przeciwnie, twórcy osiągają cel, wzruszając i przekonując do swoich racji.  Moralizatorski wydźwięk filmu jest w pełni tłumaczony tym, że kierowany jest do młodych odbiorców, którym spodoba się hasło ""Odwaga rodzi się w sercu"". Po seansie nabiorą ochoty do spełniania swoich marzeń, nawet tych zdawało by się najbardziej nieosiągalnych. A jeśli do tego dodać, że aktorzy sami wykonują wszystkie triki, których wcześniej uczyli się całymi miesiącami, film zrobi na nich jeszcze większe wrażenie.  Nastoletni widzowie będą zachwyceni, starszym też się spodoba, nawet ci najstarsi spędzą miło czas na niedzielnym seansie.  Dla osób, które porwały wyczyny młodych bohaterów, czeka miła niespodzianka. Dodatki do wydania DVD zawierają ""Naukę kroków"" skakania na linie Double Dutch prezentowane przez filmowego Izziy'ego i profesjonalną instruktor, która przygotowywała bohaterów do ich ról. Ponadto, oczy ucieszą dwa teledyski do piosenki ""Jumpin"" i ""Vertical"". Ale na tym nie koniec. Widzowie mogą się też dowiedzieć, jak powstawał film. Do wyboru polski lektor lub polskie napisy."
Free Rainer (2007),3,"Czym jest telewizja, powszechnie wiadomo - paskudztwem zjadającym mózgi prostaczków, po to by wydalić je w postaci Dody, jej męża-rozrabiaki oraz całej maści pomniejszych gwiazdeczek. Niby każdy z nas ma tego świadomość i pluje na tandetę z małego odbiornika, ale gdy nikt nie patrzy, z chęcią zerknie na jedną Jolkę z drugą Weroniką. Reżyser Hans Weingartner (""Edukatorzy"") nie może już tego znieść. Gdzie się podziała w telewizji wysoka kultura, dzieła Fassbindera i Kabaret Starszych Panów? Jako że pan artysta dostał kamerę i pieniądze, postanowił zrobić film i dać początek rewolucji moralnej.  ""Free Rainer"" to dzieło na swój sposób zabawne. Jego bohaterem jest cyniczny producent telewizyjny (znany z ""Cząstek elementarnych"" Moritz Bleibtreu), który właśnie odniósł kolejny sukces dzięki programowi pt. ""Zrób z nami idealne dziecko"". Trzech panów walczy tu o możliwość spłodzenia potomka wraz z ładną kobietą. W finałowym starciu ich plemniki ścigają się - dzięki temu można ocenić, kto ma najlepsze geny. Nagrodą jest upojny tydzień w jakimś urokliwym hotelu.  Bajeczne życie Rainera (dragi, alkohol, piękne kobiety) zmienia się wraz z wypadkiem samochodowym, w którym miał nieprzyjemność uczestniczyć. Odratowany przez lekarzy bohater uświadamia sobie, jakim był draniem i cynikiem. Jego produkcje doprowadziły do degrengolady intelektualnej, a przy okazji stały się przyczyną śmierci człowieka. Rainer postanawia zmienić siebie i telewizję, ale nie spotyka się z uznaniem w oczach decydentów. Pozostaje mu już tylko walka w medialnym podziemiu.  Poziom przerysowania w filmie sięga szczytów wyższych niż Himalaje. Telewizyjna wierchuszka to sami narkomani i dranie, którzy dzięki swojemu medium kontrolują społeczeństwo. Produkcja telenowel i show w stylu ""Gwiazdy tańczą na lodzie"" nie jest podyktowana wyłącznie chęcią zarobienia bajońskich sum. Chodzi o to, by otumanione społeczeństwo robiło, co do niego należy i nie poszerzało horyzontów myślowych, bo stąd już tylko krok do rewolucji. A potem trzeciej wojny światowej.  Rainer uważa to za faszyzm, więc z grupką degeneratów zaczyna fałszować wyniki oglądalności. Jaki będzie tego efekt, można się łatwo domyślić. Doceniam dziką energię filmu Weingartnera, ale nie kupuję go nawet przez minutę. Być może z Państwem będzie inaczej. Jeśli nie, to seans i tak stanie się pożywką dla długich dyskusji na temat żałosnego stanu współczesnych mediów."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Żołnierze kosmosu 3: Grabieżca (2008),4,"Bądźmy szczerzy, kiedy sięga się po film zatytułowany ""Żołnierze kosmosu 3: Grabieżca"", od razu wiadomo, czego można się spodziewać. Zatem powiedzmy sobie wprost i miejmy to z głowy: Film Eda Neumeiera jest słaby, naprawdę słaby. Poszczycić może się drętwym aktorstwem, trzeciorzędnymi efektami specjalnymi i scenografią, o której można powiedzieć naprawdę wiele, lecz na pewno nie to, że wygląda wiarygodnie. Wszystko jasne? Zatem przejdźmy do powodów, dla których mimo wszystko warto po film sięgnąć.  ""Żołnierze kosmosu 3: Grabieżca"" to chyba najbardziej dwuznaczny film, jaki zdarzyło mi się obejrzeć od czasu upadku komunizmu. Już po kilkunastu minutach orientujemy się, że mamy do czynienia z ewangelicką katechezą. Świat wykreowany przez Neumeiera to ateistyczna dyktatura wojskowa, w której wiara chrześcijańska jest niemile widziana. Rząd postrzegany jest jako opresyjny, a religia jako narzędzie pokoju i wolności. Stopniowo okaże się, że pozory mylą. Robale są metaforą wrogiego fanatyzmu, wiary w ""niewłaściwego boga"". Takiego wroga można pokonać tylko poprzez inkorporację ideologii chrześcijańskiej i sprawienie, by ""Bóg był po naszej stronie"". Neumeier wprost powołuje się na słynne ""in hoc signum vincis"" i bitwę przy Moście Mulwijskim. Broń staje się krucyfiksem niosącym wolność i wybawienie.  Takie przesłanie filmu powinno uczynić z obrazu prawdziwy przebój wśród konserwatystów. ""Żołnierze kosmosu 3"" to ubrany w szaty kina SF komentarz do aktualnie toczonej wojny z terrorem. Filmowcy wyraźnie wspierają politykę Busha: ograniczenie swobód obywatelski w celu zapewnienia im bezpieczeństwa, wykorzystywanie symboli i retoryki chrześcijańskiej, by uzasadnić swoje racje i utrzymać poparcie dla prowadzonych działań wojennych. Jednym słowem – idealna katecheza dla wszystkich wierzących patriotów.  Nie tak szybko! Wystarczy nieco uważniej przyjrzeć się filmowi, żeby zorientować się, że coś jest nie tak z powyższym opisem. ""Żołnierze kosmosu 3"" tak naprawdę sprawiają wrażenie produkcji, z jakimi w Polsce mieliśmy do czynienia przez pół wieku komunizmu. Twórcy realizują film zgodny z jedyną słuszną ideologią, a jednocześnie sami się od niej dystansują poprzez tworzenie dwuznacznych sytuacji. I tak jest z Neumeierem. Kiedy jedna z bohaterek przyznaje się swojemu ukochanemu do nawrócenia na wiarę chrześcijańską i domaga się ślubu kościelnego, tę jakże romantyczną scenę ozdabia gigantyczna eksplozja, przy której Hiroszima to ledwie beknięcie. Kiedy inna bohaterka perorująca przez pół filmu o miłości i harmonii dowiaduje się, że traktowany przez nią z szacunkiem mężczyzna w rzeczywistości oddaje cześć innemu bogu, bez cienia wahania stwierdza: ""Powinniśmy go zabić"". Symbolika religijna staje się częścią faszystowskiej dyktatury, przywodząc na myśl średniowieczne zakony rycerskie, zaś anioły przekształcają się w maszyny masowego zniszczenia.  Neumeier nie szczędzi krytyki, lecz czyni to podskórnie tak, że zauważą to tylko ci, którzy nie są fanatykami ideologii. Z tego też powodu dla bacznego odbiorcy film może być niezwykle inspirującym intelektualnie doświadczeniem. ""Żołnierze kosmosu 3: Grabieżca"" udowadniają, że nawet zły film w odpowiednich warunkach jest ciekawą lekturą.  Wydanie DVD polecam przede wszystkim fanom dodatków. Mamy trzy dokumenty o realizacji filmu i dwa komentarze. W pierwszym o produkcji opowiada Neumeier w towarzystwie producenta i speca od efektów komputerowych. Z kolei w drugim Neumeier przybliża nam tajniki realizacji wraz z aktorami. Jest to prawdziwa kopalnia wiedzy, rzucająca dodatkowe światło na cały film.  "
Wyprawa na Księżyc 3D (2008),5,"Z animacji Bena Stassena wynika mniej więcej tyle, że Neil Armstrong i Buzz Aldrin mogliby zjadać muchy z nosa, a nie spacerować po srebrnym globie, gdyby nie pomoc trzech odważnych owadów. Jeśli macie osiem lat lub wierzycie w spiskową teorię dziejów (Elvis żyje i ukrywa się przed komunistami; kobiety pochodzą z Wenus), belgijska ""Wyprawa..."" może być kolejnym przyczynkiem do rozwijania tej szlachetnej pasji.  Brzęk muszych skrzydeł słychać już na początku filmu, gdy główni bohaterowie budują ze złomu rakietę kosmiczną. Grubas, mądrala i marzyciel rozprawiają o międzygalaktycznych podróżach, a w tym samym czasie ich bardziej rozgarnięci koledzy zabierają chętne panienki na mały przelot po okolicy. Mamy lata sześćdziesiąte – gra rock and roll, zaś Amerykanie walczą z Sowietami o panowanie nad kosmosem.  Nasze muchy pragną czynnie włączyć się w ten wyścig, tym bardziej, że tuż obok ich miejsca zamieszkania znajduje się baza, z której już niedługo wystartuje misja Apollo 11.    Wizja lotu na Księżyc dostarcza realizatorom okazji do komponowania bajecznych obrazków popartych technologią 3D. Jak zwykle jarmarczny charakter tej zabawki jest w stanie zmylić widza zaledwie na krótki czas, by potem znużyć koniecznością korzystania ze specjalnych okularów. Do fabuły wlatują więc muchy-komuchy – radzieccy sabotażyści zamierzający wykończyć kosmonautów z USA. ""Wyprawa na Księżyc"" przypomina amerykańskie filmy z lat 80., w których Rosjanie i Jankesi pojedynkowali się ze sobą w militarnych kategoriach, a na koniec odnajdywali wspólny język dzięki erotycznym żądzom.  U Stassena również pojawia się międzynarodowy wątek miłosny, ale do całej fabuły pasuje on mniej więcej jak motyl do skafandra kosmicznego. To jednak nic w porównaniu z napisami końcowymi, gdy z ekranu ""wychodzi"" Buzz Aldrin i stwierdza kategorycznie, iż żadne muchy nie brały udziału w podróży na Księżyc. Biedne owady! Po seansie dzieciaki do spółki z rodzicami wciąż będą polować na nie z łapką w ręce."
Amerykański wieczór (2008),4,"Craig Sheffer należy do tych aktorów, którym gra przed kamerami nie wystarcza. Chce być twórcą, opowiadać własne historie, kręcić po swojemu. Wykorzystał sprzyjającą koniunkturę i swoje pragnienia spełnił. Tak powstał ""Amerykański wieczór"", który jest doskonałą lekcją poglądową na temat tego, że same chęci nie wystarczą, kiedy bierzesz się za robienie filmów.  Pomysł Sheffera był nawet całkiem dobry. Oto historia jednej nocy, która dla kilku osób będzie momentem przełomowym. Przyjaciel postanowi wrobić przyjaciela, gdyż ten kocha się w jego narzeczonej. Tę jednak bardziej pociąga żona głównego bohatera niż którykolwiek z mężczyzn. W ""Amerykańskim wieczorze"" dziwki mają penisy, stateczni republikanie wykorzystują nieletnie dziewczęta, a nierozgarnięci ulicznicy za kasę przelecą owcę. W odpowiednich rękach ta menażeria perwersów mogła przekształcić się w nietuzinkowy, przekraczający granice dobrego smaku fajerwerk (jak choćby większość filmów Johna Watersa). W rękach Sheffera jest kompletnym niewypałem.  Wydaje się, że film miał być komediodramatem. Napisałem ""wydaje się"", gdyż jedynym widocznym elementem komediowym jest udział w produkcji Missi Pyle i Roba Schneidera. Elementy dramatyczne łatwiej jest zauważyć, ale i tu mówić raczej można o dramacie, jakim jest egzekucja scenariusza niż jako o gatunku filmowym. Z każdej sceny wyziera brak reżyserskiego doświadczenie. Większość scen rozłazi się, jest źle nagrana, a jeszcze gorzej zmontowana. Scenariusz gubi nadmierna ilość banalnych dialogów. Aktorzy nie mając zbyt wiele możliwości popisania się grą, po prostu deklamują swoje teksty, co ujdzie w przypadku pornosów. ""Amerykański wieczór"" niestety i tym nie jest.  Pozostaje tylko pomysł i cała plejada nietuzinkowych postaci. Tu film rzeczywiście ma się czym wykazać. Sceny w barze gejowskim z ""pułkownikiem"" zasypanym popcornem, sekwencja handlarzy nieletnimi dziewczętami omawiającymi sprawy w kościele czy transseksualna dziwka, która za darmo oblewa moczem nieszczęsnego narzeczonego świętującego kawalerski wieczór – to wszystko są naprawdę świetne pomysły. Ameryka żyjąca w mocno zaciśniętym gorsecie moralności i fałszywej skromności naprawdę potrzebuje takich scen. Tym większa szkoda, że Sheffer nie postanowił być równie odważny i nietuzinkowy, jak jego bohaterowie.  Sam film otrzymujemy w całkiem dobrym wydaniu. Format obrazu 16x9, język DD 5.1, choć bez polskiego lektora. Są za to napisy, oczywiście nie tylko polskie, ale również w kilku innych językach. Dodano również trzy usunięte sceny. Jedna z nich rzuca nowe światło na film.  "
Kobiety (2008),3,"To, co za chwilę przeczytacie, może i brzmi szowinistycznie, ale po obejrzeniu debiutanckiego filmu Diane English nie czuję się ani krzty wyrzutów sumienia. Otóż kobiety powinny dziękować opatrzności za istnienie mężczyzn i hołubić ich na każdym kroku. Bez nich bowiem ich życie, ich dzieła byłyby nudne, bezbarwne, pozbawione sensu. Prawdę tę potwierdzają i twórcy, i bohaterki filmu ""Kobiety"".  Jak możemy spodziewać się po tytule, mężczyzn można w filmie ze świecą szukać. Na szczęście dla bohaterek, mimo że nieobecni ciałem, są jednak cały czas obecni duchem. Kobiety o nich plotkują, próbują ich upolować lub z nimi zerwać. Każda rozmowa zdaje się prędzej czy później zmierzać ku nim. Świat bohaterek zdeterminowany jest przez 'brzydką płeć'. Czy jest to żona zdradzana przez męża, czy kochanka próbująca usidlić faceta, czy też szefowa magazynu odpowiadająca przed właścicielem pisma – wszystkie one tylko reagują na to, jak myślą i zachowują się mężczyźni. Nawet lesbijka nie jest niczym więcej niż kobietą negującą potrzebę posiadania mężczyzny u boku.  To szokujące, że w dobie równouprawnienia scenarzystka nie zdołała uwolnić się od mentalności oryginału wystawionego na deskach Broadwayu w 1936 roku. Jednak wystarczy kilka minut filmu, by zorientować się, że sama English bez męskiego wsparcia jest niczym goryl zagubiony we mgle. ""Kobiety"" to film drętwy i całkowicie przegadany. Znalezienie zabawnej sceny graniczy niemalże z cudem. Już łatwiej jest natknąć się na sukienkę od Gucciego w osiedlowym ciucholandzie. Scenarzystce przydałaby się też pomoc przynajmniej jednego geja, który ożywiłby dialogi, dodając im ikry, uszczypliwości i ciętej ironii. Lekki, wdzięczny, a kiedy trzeba ostry materiał źródłowy został rozwałkowany przez English na cienki placek, który rwie się i strzępi przy każdej próbie ruszenia.  W ten sposób jedynym, co mogło uratować ""Kobiety"", były aktorki. Niestety to, co najlepiej im wychodzi, to prezentowanie różnych faz działania botoksu na ludzką twarz. Z ulgą patrzyłem na Meg Ryan, która nie wyglądała już jak clown, jakim była w ""Centralnym biurze uwodzenia"". Gorzej prezentowała się Annette Bening, której twarz była tak naciągnięta, że wcale nie zdziwiłoby mnie, gdybym w pewnym momencie zauważył nos z tyłu głowy. Najlepiej prezentowała się Candice Bergen, co powinno dać do myślenia wszystkim paniom: botoks i naciąganie skóry najlepiej wygląda na osobach mających nieco ciała, skończcie więc drogie panie z anoreksją. Jedynymi osobami, które mogę pochwalić za aktorstwo są Debi Mazar i Bette Midler, ale też ich postaci zostały wyposażone we wszystkie najlepsze teksty.  ""Kobiety"" niestety nie dorosły do legendy filmu George'a Cukora. English zamiast zmienić wymowę, zmieniła tylko dekoracje, przez co film jest staroświecki w najgorszym tego słowa znaczeniu. Spore rozczarowanie, lecz pod debiutantach trudno spodziewać się mistrzostwa świata.  "
Boski chillout (2008),7,"Ten skręcony przez twórców ""Supersamca"" filmowy joint smakuje lepiej niż oferta większości konkurencji z miasta. Pieczę nad przedsięwzięciem jak zwykle sprawował ober diler Judd Apatow, ale tym razem jego podopieczni postanowili chyba wymknąć się spod szczelnej kurateli. Afirmacja męskiej przyjaźni nie została poparta konserwatywnymi wiwatami – chłopcy nie dorośli jeszcze do podejmowania dorosłych decyzji. Krwawe przygody  bohaterów, zanurzone w cytatach z kultury popularnej, wyglądają jak rojenia 12-latków po obejrzeniu filmu ze Schwarzeneggerem.  Legenda głosi, że wiele lat temu amerykańskie wojsko prowadziło tajne badania nad roślinami, które wywoływały specyficzne stany u ochotników podejrzanie chętnie zgłaszających gotowość do testów. Projekt został zamknięty z hukiem, gdy szeregowy Miller  zaproponował generałowi małe fellatio. Właśnie wtedy posiadanie marihuany zostało prawnie zabronione w Stanach Zjednoczonych.  Dale Denton (Rogen) stoi oficjalnie po stronie Temidy – doręcza pozwy sądowe. W przerwie między akcjami odpala kolejnego skręta i myśli o 18-letniej narzeczonej (Heard), która chciałaby przedstawić go swoim rodzicom. Gdy zioło się kończy, Dale odwiedza Saula (Franco), wyluzowanego dilera szukającego prawdziwego przyjaciela. Obu panów połączy coś więcej niż interesy, gdy Denton stanie się świadkiem gangsterskich porachunków i zostawi na miejscu zbrodni niedopałek z ""Ananasowym Ekspresem"" – towarem,  którego zapach i smak są tak niepowtarzalne, że od razu można ustalić dostawcę.  Podobnie jest z ""Boskim chilloutem"" – film Greena na kilometr zajeżdża wcześniejszymi dokonaniami Apatowa i jego zbereźnych koleżków.  Dialogi brzmią równie soczyście jak zerwana przed chwilą z drzewa brzoskwinia,  a w powietrzu oprócz dymu marihuany unosi się klimat wiecznego nic nierobienia. Nie mamy jednak do czynienia z kinem niezależnym a la wczesny Kevin Smith, lecz dobrze spreparowanym ping-pongiem, gdzie po jednej stronie stołu podskakuje komedia, a po drugiej pręży się przegięte kino akcji. Przez większość czasu przewaga należy do humoru. Czasem tylko piłeczka ląduje na oucie, tak jakby umysły twórców zaczadziały od zbyt intensywnego palenia.  Marihuana służy tutaj jako środek konserwujący dla niespełnionych marzeń i nieokreślonych planów. Wydaje się, że nawet przeprawa z gangsterami nie jest w stanie zmienić podejścia sympatycznych, lecz słabych psychicznie bohaterów. Jaki płynie z tego wniosek? Legalizacji nie będzie."
Across the Universe (2007),8,"Naćpany psychodelicznymi truskawkami musical Julie Taymor urządza widzowi przejażdżkę po szalonych latach sześćdziesiątych, gdy seks, dragi i rock and roll zalały z mocą boskiego potopu skostniałe społeczeństwo Zachodu. Bohaterowie wyśpiewują tu natchnione songi Beatlesów, a zakręcona reżyserka dokłada od siebie wizyjne obrazki, które mają niekiedy moc odlotów po LSD. Całość można porównać do jajka Fabergé – intelektualna pustka przyobleczona została w lśniącą od podniebnych diamentów formę.  ""Across the Universe"" prześlizguje się ruchem łyżwiarza na haju między gładkimi kawałkami o miłości do kipiących od kontestacji i ideałów Flower Power muzycznych petard. Obserwatorem zmian staje się sympatyczny Wyspiarz, Jude (Sturgess), który w poszukiwaniu ojca trafia do Stanów Zjednoczonych. Rodziciel – rzekomo uniwersytecki wykładowca – okazuje się prostym robolem. Szukający emocjonalnego zaczepienia Jude nawiązuje znajomość ze studentem Maksem (Anderson) – ten z kolei próbuje wyrwać się z kleszczy zgniłego drobnomieszczańskiego stylu życia. Chłopcy wyjeżdżają do Nowego Jorku, gdzie wkrótce dołącza do nich siostra Maksa, Lucy (Wood). Dziewczyna straciła właśnie narzeczonego, który poległ na wojnie w Wietnamie.  Południowoazjatycki konflikt, choć dociera do bohaterów przeważnie za pomocą relacji telewizyjnych, staje się katalizatorem buntu przeciwko konserwatywnej Ameryce. Taymor nie wyciąga z tego głębszych wniosków, bo bardziej interesuje ją snucie płaskiego emocjonalnie romansu między Jude'em a Lucy. Podczas gdy ten pierwszy, po zachłyśnięciu się nieskrępowaną wolnością obyczajową, zaczyna wyrażać zwątpienie w sens hippisowskich ruchów, jego ukochana angażuje się w działalność społeczną. W najlepszej w całym filmie scenie Jude atakuje ekran telewizora za pomocą truskawkowych bomb – głęboka czerwień zalewa pełne grozy ujęcia wietnamskiej masakry. Naiwne przesłanie wciąż brzmi więc krzepiąco – lekarstwem na wszystko jest czysta miłość.  Wśród materiałów dodatkowych znalazły się reportaże z planu, komentarze twórców, galerie fotosów i niewykorzystana scena. Zrozumieją je osoby znające język angielski, bo nie zaopatrzono ich w polskie tłumaczenie. Ostry jak żyleta anamorficzny obraz w formacie 16:9, a dźwięk – Dolby Digital 5.1. Film do obejrzenia z lektorem bądź napisami."
Boisko bezdomnych (2008),7,"Zanim na ""Boisku bezdomnych"" zasiano filmową trawę, była tylko króciutka prasowa notatka o tym, że polska drużyna zajęła drugie miejsce na mistrzostwach świata w piłce nożnej. W zespole nie znaleźlibyście jednak Smolarka i Boruca, lecz kilku zdezelowanych życiowo facetów z Dworca Centralnego. Wykształcona w Stanach Zjednoczonych Kasia Adamik uznała, że to świetny pomysł na obraz czerpiący garściami z dobrych hollywoodzkich wzorców. Na ekranie znów widzimy bandę nieudaczników, którzy poprzez sport odzyskują utraconą godność.  Rozgrywającym fabuły jest Jacek Mróz (Dorociński) – obiecujący piłkarz, który po kontuzji nogi musiał porzucić marzenia o grze w reprezentacji Polski na rzecz pracy w szkole podstawowej na ponurym Śląsku. Bohater mógłby zostać trenerem lokalnej drużyny, ale to wymagałoby od niego sprzedania paru meczów. Taki numer nie mieści się jednak w kanonie zachowań wojownika. Co może więc zrobić typowy polski bohater? Urżnąć się w trakcie lekcji, by jeszcze bardziej zaakcentować cierpienie. Kupuję tę scenę tak samo jak moment, w którym pijany Jacek, wyrzucony przez żonę (Seweryn) z domu, zakłada na głowę znalezioną przypadkowo na ulicy czapkę Świętego Mikołaja. Wygląda w niej jak błazen pozbawiony łaski władcy za nieśmieszne dowcipy.  Kryminalne ślady tej historii gubią się dosyć szybko wśród syfu Dworca Centralnego i przeżartych alkoholową korozją twarzy bezdomnych. Adamik, jak na mój spaczony gust, zbytnio idealizuje menelstwo, czym akurat nie wyróżnia się spośród reszty polskich reżyserów zachwyconych życiem człowieka ze społecznego rynsztoka (patrz: ""Edi""). Dobrze chociaż, że jej chłopcy w wolnych chwilach nie czytają poezji, by potem rzucić mądre powiedzonko. Co tu jeszcze nie gra? Oprócz grubego bramkarza puszczającego ""szmaty"", denerwuje mnie nonszalancja, z jaką autorka przedstawia swoich bohaterów. Charakterystyka niektórych z nich jest pobieżna do tego stopnia, że więcej mógłbym dowiedzieć się o graczach drugoligowego mongolskiego zespołu z kolejnej części ""Pro Evolution Soccer"".  Dalej nie mam jednak zamiaru się czepiać. Adamik kontynuuje w swoim filmie misję krzewienia patriotyzmu zapoczątkowaną w polsatowskiej ""Ekipie"". Bezdomni odnajdują tutaj dom w szerszym znaczeniu – Polskę. Reprezentując swój kraj na międzynarodowych zawodach z orłem na piersi, mogą na nowo poczuć się pełnowartościowymi obywatelami. Piękno ekranowej murawy jest fałszywe, ale wzrusza dobrą wolą realizatorów.  "
Powrót do przyszłości (1985),9,"Nie od dziś wiadomo, że przestrzeń i czas są wymiarami, w których fajnie się podróżuje. O ile podróże w przestrzeni są obecnie zjawiskiem dość prozaicznym, o tyle wyprawa w czasie wymaga co najmniej tak skomplikowanego urządzenia jak wystrzałowy samochód, którym przemieszczają się bohaterowie kolejnych odsłon ""Powrotu do przyszłości"". I jakby nie patrzeć, niezależnie od czasu, jaki upłynął od premiery pierwszej części cyklu, to wciąż kawał znakomitego rozrywkowego kina, do którego wraca się z autentyczną przyjemnością.   Kino gatunków ma to do siebie, że stara się być przezroczyste. Widz obraca się w starym, dobrze znanym i powtarzalnym niczym rytuał zestawie znaczeń i konwencji. Zestaw możliwych inwariancji jest ograniczony poprzez ramy gatunkowe. Każdy zestaw zasad gatunkowych ma jednak to do siebie, że ulega eksploatacji, która zmienia je w zużyte klisze. I kiedy w pełnych kontestacji latach sześćdziesiątych i siedemdziesiątych wydawało się, że kino gatunków odchodzi do lamusa, pojawiła się grupa młodych zdolnych reżyserów, którzy zamiast zbawiać świat, postanowili dostarczyć zamieszkującym go ludziom solidnej porcji rozrywki. Spielberg, Lucas, Zemeckis, bo o nich mowa, to czołowi przedstawiciele nurtu, który u nas zwykło nazywać się Kinem Nowej Przygody. ""Powrót do przyszłości"" to późny, a więc dojrzały przedstawiciel tego nurtu.   Seria ""Powrotów do przyszłości"" to z jednej strony hołd dla starego dobrego kina gatunków, z drugiej - jego odświeżenie i twórcza zabawa konwencjami. To jeden z tych filmów, który pokazał nowe oblicze kina rozrywkowego. I niezależnie od tego, gdzie w kolejnych odsłonach Marty McFly i Dr Emmett Brown się znajdą: w latach pięćdziesiątych, w niedalekiej przyszłości, czy też na Dzikim Zachodzie, przeżywają podobne przygody i ścierają się z dobrze znanymi przeciwnikami. Niezależnie od dekoracji widz bawi się równie dobrze.   Czterodyskowa edycja kolekcjonerska zawierająca trylogię to prawdziwa gratka dla fanów serii. Dodatki na płytach dają m.in.: możliwość zobaczenia obrazu z komentarzem reżysera Roberta Zemeckisa, niezliczone materiały z planów, usunięte sceny, scenopisy obrazkowe, różne koncepcje plakatów. Na dysku dodatkowym znajdziemy z kolei wywiady z twórcami i scenarzystami (osobne do każdej części cyklu), szkice produkcyjne, materiał dotyczący ewolucji efektów specjalnych i wiele innych atrakcji, które powinny usatysfakcjonować każdego fana. "
Death Race: Wyścig śmierci (2008),5,"""Death Race: Wyścig śmierci"" to kolejny hołd złożony wszystkim zbrodniarzom, bandytom i przestępcom. Gdyby nie oni, świat byłby naprawdę nudnym miejscem, a Hollywood straciłoby prawdziwą kopalnię pomysłów na proste historyjki przynoszące spore zyski. Oczywiście, jak na cywilizowanych ludzi przystało, potworami lubimy cieszyć się na odległość, odgrodzeni murami, kratami  i monitorami. Siedząc wygodnie przed ekranem, możemy spokojnie zaspokajać swoją żądzę krwi, obserwując jak 'podludzie' mordują się wzajemnie tylko i wyłącznie dla naszej przyjemności.  I na tym bazuje obraz Paula W.S. Andersona. Nie opowiada on o przyszłości - choć pada w filmie data 2012 - lecz o teraźniejszości, gdy w dobie programów z serii reality show i pleniącego się w Internecie ekshibicjonizmu tylko najostrzejsze bodźce są jeszcze w stanie dotrzeć do zblazowanej widowni. Dlatego też ""Death Race: Wyścig śmierci"" tak bardzo przypomina film pornograficzny. Szczątkowa fabuła jest tylko wątłą nitką prowadzącą widzów od jednego ""numerku"" do drugiego. Zamiast seksu mamy równie mechanicznie pokazywane sceny pościgów, zaś funkcję 'money shotów' pełnią eksplozje i tryskająca posoka.  Odwołując się do najniższych ludzkich instynktów Anderson serwuje chleb dla zgłodniałych igrzysk mas. I cel swój osiąga. ""Death Race"" pozbawiony jest jakichkolwiek wartości artystycznych. Wdzięku w nim jest tyle samo co w zapaśniku sumo próbującym zatańczyć ""Jezioro łabędzie"". Jednak dynamiczna akcja i niezła muzyka sprawią, że popcornowa widownia wyjdzie z kina nasycona. Choć jeśli Anderson naprawdę chciałby zadowolić odbiorców, podrasowałby trochę sekwencje akcji i dodał jeszcze trochę brutalności.  Na tle swoich poprzedników film nie wyróżnia się kompletnie niczym. Jest produkcją hurtową, którą tak naprawdę najlepiej oglądałoby się na wysłużonym magnetowidzie. Za lekki, żeby być obrazem kultowy, za przeciętny, by zostać zapamiętanym, ""Death Race: Wyścig śmierci"" jest typowym obrazem do jednorazowego obejrzenia. Na szczęście nie sprawdziły się dochodzące zza Oceanu głosy, jakoby był to jeden z najgorszych filmów roku. Do tego miana wiele mu brakuje. Niemniej jednak film polecić można jedynie tym, którzy szukają pozycji totalnie 'odmóżdżającej'.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Karmel (2007),8,"Pięć kobiet. Pięć indywidualnych historii. Pięć różnych spojrzeń na miłość. Mimo innego podejścia do życia, wieku i urody łączy je bardzo dużo. Każda z nich marzy, by być kochaną, każda skrywa tajemnicę, z którą musi się zmierzyć, każda dźwiga swój własny ciężar. Dzięki salonowi piękności, w którym się spotykają, nie są samotne. Dzielą się swoimi doświadczeniami i wspierają w podejmowaniu właściwych decyzji. By osiągnąć szczęście, potrafią zrobić naprawdę wiele.  To nie jest film, który można rzeczowo przeanalizować, wskazać kluczowe momenty, wyciągnąć konkretne wnioski. Nadine Labaki, odpowiedzialna za scenariusz i reżyserię, nie daje gotowych rozwiązań, nie komentuje, nie poucza. Jedynie pokazuje. Oprowadza po zakamarkach uczuć i skrytych emocji. Otwiera szeroko drzwi osobom, które do tej pory nie miały wstępu do tego świata. Pozwala patrzeć i chłonąć. I choć nie robi tego nachalnie, nie sposób nie dać się porwać wolno płynącej fabule, kolorowym obrazom i subtelnej muzyce.  ""Karmel"" należy do tych obrazów, po których obejrzeniu nie ma się ochoty otwierać ust. A jednak zostawia po sobie ślad i to ten najtrwalszy, bo gdzieś głęboko. Mało dialogów, dużo delikatnych dźwięków i sugestywne obrazy przemawiają dużo dosadniej niż jakiekolwiek słowa, a przy tym wyciszają, uspokajają. Każda z kobiet wybiera ostatecznie drogę, która daje nadzieję na to, że znajdzie szczęście. I nieważne, czy będzie to według nas słuszna decyzja. Uśmiech na twarzach bohaterek przekonuje, że można je osiągnąć na różne sposoby, a życie może nabrać słodyczy nawet wtedy, gdy wcześniej zdawało się, że dobiega końca. Z salonu Lyali bez wątpienia wyjdziemy piękniejsi.  Dwupłytowe wydanie specjalne nie ucieszy żadnymi dodatkami, zawiera za to CD z muzyką z filmu. Piętnaście utworów przedłuża przyjemność z seansu i zatrzymuje w kręgu pięknych Libanek jeszcze przez ponad pół godziny. Oryginalny dźwięk zapisany jest w formacie 5.1. Do wyboru polski lektor lub opcjonalnie polskie napisy."
Obiecaj mi! (2007),6,"Dobra wiadomość dla wszystkich fanów Emira Kusturicy: na Bałkanach bez zmian. W pokazywanym na festiwalu w Cannes ""Obiecaj mi!"" Bośniak składa widzowi obietnicę filmowej uczty z radioaktywnych odpadów, które udało mu się wydobyć z czeluści swoich poprzednich tworów (""Czarny kot, biały kot"", ""Underground"").  Częściami składowymi są więc: wesela, pogrzeby, gangsterzy, zwierzęta i muzyka 'umpa, umpa'. Zero oryginalności, ale ogląda się świetnie!  Bohater filmu, małoletni Tsane, mieszka na zabitej dechami wsi razem ze swoim dziadkiem. Poza hojnie obdarzoną przez naturę nauczycielką są właściwie jedynymi mieszkańcami tego urokliwego zakątka. Świat pędzi jednak do przodu – dziadunio starzeje się i czuje, że wkrótce umrze. Każe więc wnukowi wyruszyć do miasta, by sprzedał krowę, a za zarobione pieniądze kupił ikonę świętego Mikołaja. Przy okazji powinien też znaleźć sobie żonkę, która zadba o niego po śmierci opiekuna. Pech chce, że młody (i napalony) wieśniak wplątuje się w mafijne porachunki.  Kusturica zaczyna film na pełnym gazie i nie zwalnia przez ponad dwie godziny projekcji. Slapstick miesza się z obleśnymi żarcikami, a dookoła fruwają kule z kałasznikowów. Gdy wydaje się, że ""Obiecaj mi!"" pęknie od nadmiaru komicznych fajerwerków, reżyser znienacka dorzuca kolejną odpaloną petardę. Filmowy worek nie rozlatuje się jednak na strzępy - popchnięty przez naspidowanego twórcę toczy się z górki, by w finale zaserwować widzowi dionizyjski odlot.  Po seansie spotkałem się z opinią, że to najbardziej komercyjny tytuł w filmografii Kusturicy. Coś jest pewnie na rzeczy, bo cała energia ze wschodu służy tu wyłącznie napędzaniu rozrywkowości. To puste kino, ale zrobione z brawurą. Nawet, gdy dochodzi do aktów zoofilii, pierze sypie się lepiej niż z rozprutej poduszki. Wiadomo, bałkański, szeroki gest..."
Cesarzowa i wojownicy (2008),3,"Szykujcie sole trzeźwiące – na pewno się przydadzą! ""Cesarzowa i wojownicy"" to lektura dla młodych, naiwnych dziewojek, które z braku życiowego doświadczenia marzą o dzielnych wojach i szlachetnych nieznajomych. Ich gołębie serduszka biją szybciej na samo choćby wspomnienie Miłości i przeszkód, jakie stają na drodze do jej spełnienia. A wszystko to przyozdobione jest egzotycznymi dekoracjami. Jednym słowem idealne romansidło, które zemdli każdego niezahartowanego w bojach setkami Harlequinów.  Grubymi nićmi szyta intryga pełni tu całkowicie drugorzędną rolę. W filmie liczy się tak naprawdę tylko jedno: sercowe rozterki tytułowej cesarzowej. Gdzieś w tle jest jakiś konflikt zbrojny, o którym od czasu do czasu przypomina nam chmara efektownie przelatujących przez ekran strzał lub jakiś pojedynek przypominający raczej egzaltacje męczenników masochizmu, niż prawdziwą męską walkę. Kino kobiece nie może sobie pozwolić na zbyt wielki realizm scen walki. Dam nigdy nie interesowało to, jak rycerz zdobywał jej serce, a tylko to, by w któryś końcu to uczynił. Filozofię tę na grunt kina akcji przeszczepił Ching Siu-Tung.  Na swój chory sposób, ""Cesarzowa i wojownicy"" jest filmem nawet fascynującym. Dość szybko można zorientować się, że scenariusz to tylko zlepek patetycznych haseł patriotycznych przemieszanych z ckliwymi tekstami o głębokim uczuciu. Reżyser jednak zamiast ubrać całość w komedię, raczy nas tym wszystkim zupełnie na serio. Kiedy już wydaje się, że film nie może upaść niżej, Ching serwuje widzom kolejną dawkę romantycznych uniesień, odkrywające nowe, nieznane pokłady kiczu i patosu. I w sumie można byłoby to wszystko przełknąć, w końcu od romansidła nie oczekuje się ciętych dialogów, pomysłowych scen akcji, czy pogłębionej filozofii postaci. Grzechem Chinga, który najtrudniej wybaczyć, jest jego na wskroś amerykańska stylistyka. Z Chin pozostał w filmie tylko język i kostiumy, nawet muzyka jest jak najbardziej zachodnia. Odziera to obraz z egzotyki, która tak bardzo była ""Cesarzowej i wojownikom"" potrzebna. Zostaje tylko pusta skorupka, po którą sięgną tylko naprawdę wyposzczone dziewice płci obojga.  Niestety pod koniec film może zniechęcić nawet niepoprawnych romantyków, którym mimo wszystko ""Cesarzowa…"" mogła się spodobać. Wszystko przez to, że Ching serwuje widzom bardzo cyniczny morał: nie chodź dziewczę za głosem serca, bo w ten sposób niszczysz swój kraj a i sobie samej smutek tylko przyniesiesz. W przeludnionych Chinach takie przesłanie ma zapewne rację bytu. W Polsce już jednak niekoniecznie.  "
Jak stracić przyjaciół i zrazić do siebie ludzi (2008),7,"Żyjemy w świecie bombardowanym plotkami z tzw. 'high-life'u'. Widzimy pięknych i bogatych robiący głupie rzeczy, na które nas, zwykłych zjadaczy chleba, po prostu nie stać. Kiedy zatem ktoś stara się nam wmówić, że życie na górze pieniędzy jest straszne, jedyne co możemy zrobić to zaśmiać się. I pewnie dlatego o ciężkim losie potężnych, bogatych i sławnych najczęściej opowiadają komedie. Nie ma tu potrzeby wiary w prezentowaną historię, wystarczy że jest zabawnie.  ""Jak stracić przyjaciół i zrazić do siebie ludzi"" Boba Weide'a jest najlepszym dowodem na prawdziwość powyższych słow. Co śmieszniejsze, film powstał na podstawie prawdziwej historii Toby'ego Younga, który próbował odnieść sukces w piśmie Vanity Fair. Film wszystko przeinaczył, odseparował się od prawdy, lecz ogólna idea pozostała ta sama. Entuzjasta świata rozrywki dostaje szansę pisania w jednym z najważniejszych pism o gwiazdach show-biznesu. Początkowo pozostaje wierny swoim ideałom, lecz wszechogarniający cynizm, sztuczność i fałsz w końcu i jemu dają się we znaki.  Jeśli fabuła wydaje się wam znajoma, to nie jest to przypadek. Niestety ""Jak stracić przyjaciół i zrazić do siebie ludzi"" do złudzenia przypomina komedię sprzed roku ""Diabeł ubiera się u Prady"". Identyczna konstrukcja narracji, ta sama galeria postaci, przez co od początku wiemy, czego możemy się spodziewać. Działa to niestety na niekorzyść ""Jak stracić przyjaciół…"".  Na szczęście film ma też kilka zalet, dzięki którym mimo całej swej wtórności jest to lektura warta obejrzenia. Przede wszystkim Simon Pegg. Ci, którzy widzieli ""Hot Fuzz"" lub ""Wysyp żywych trupów"", doskonale wiedzą, że jest to prawdziwy wulkan humoru. Tu jest tylko aktorem, co odczuwa się w nieco przytępionym ostrzu satyry. Jednak mimo wszystko Pegg pozostaje sobą, rozśmieszając widzów w kilku scenach niemalże do łez. Popisała się również Gillian Anderson w roli specjalistki od PR. Kto wie, być może jest to najciekawsza od lat rola Anderson w kinie. Jest również Megan Fox, która wystarczy że pojawi się w przemokniętej sukience, a męska część publiczności już pozytywnie oceni cały film.  Czy ""Jak stracić przyjaciół i zrazić do siebie ludzi"" ma szansę pobić ""Diabeł ubiera się u Prady""? Nie, na to jest już za późno (albo za wcześnie). Czy oznacza to, że film jest stratą czasu? Też nie. Weide spreparował komedię, która zapewnia miły, dwugodzinny relaks. Od komedii naprawdę nie można więcej wymagać.  "
Miłosne gierki (2008),5,"Obecność w filmie ""Miłosne gierki"" Renée Zellweger sprawia, że trudno nie porównywać obrazu z ""Do diabła z miłością"". W obu zagrała Renée, oba opowiadają o miłości i oba odnoszą do stylistyki nie stosowanej obecnie w kinie. Niestety o ile jeszcze hołd kinu lat 60-tych w ""Do diabła z miłością"" da się przełknąć raczej bezboleśnie, o tyle hołd futbolowi amerykańskiemu i komedii lat 30-tych staje już w gardle okoniem... a może raczej wielką piłką futbolową.  George Clooney po serii poważnych, zaangażowanych filmów postanowił uderzyć w lekkie tony. Jego ""Miłosne gierki"" garściami czerpią z tzw. 'screwball comedy'. Nad całością unosi się duch braci Coen, z którymi Clooney przecież współpracował. Do tego wszystkiego dochodzi sentymentalna konstatacja nad zmieniającym się światem sportu, którą doskonale znamy z ""Męskiej gry"" Olivera Stone'a. Jak widać film jest niezłą mieszanką wybuchową, z którą nie poradziłoby sobie większość utalentowanych amerykańskich reżyserów. Clooney, trzeba to jasno powiedzieć, do najzdolniejszych twórców nie należy, zatem materiał wyrwał mu się spod kontroli. I pewnie dlatego film zamiast do kin pojawił się w Polsce od razu na płytach DVD.  Film opowiada o miłosnych perypetiach starzejącego się zawodnika futbolu amerykańskiego, któremu w oko wpada energiczna i wyemancypowana dziennikarka prasowa. O serce damy z ciętym językiem bohater będzie musiał walczyć, gdyż wokół niej krąży młody byczek wielbiony jako wojenny bohater. Choć dziennikarka została wysłana, by zdemaskować jego kłamstwa, z trudem opiera się jego czarowi. Tymczasem stary wyda ma swoją własną misję.  Ta komediowa historyjka opowiedziana została w sposób wtórny, przywodzący na myśl filmy Franka Capry. Humor niestety nie jest zbyt lekki i jego odbiór zależy w dużej mierze od znajomości konwencji. Jeśli ktoś nie zna estetyki tradycyjnej screwball comedy, tego odrzucą 'popisy aktorskie' Zellweger i Clooneya oraz ostre, lecz staromodne riposty jakimi walczą z pozoru niedobrani bohaterowie. Zellweger lepiej czuje się w tych starych filmowych fatałaszkach. Doskonale udowodniła to w ""Do diabła z miłością"", a teraz potwierdziła u Clooneya. Jest zdecydowanie najlepsza z całej obsady, choć mogłaby sobie darować minę, jakby cały czas cierpiała na zatwardzenie. Clooney stara się za mocno roztaczać swój czar, przez co niezamierzenie popada w autoparodię. Niestety jest już troszkę za stary, by jednym uśmieszkiem mógł załatwić sobie spokój na całe ujęcie. John Krasinski w roli młodej gwiazdy ma tylko jedną zaletę: jest wysportowany. Jego nijaka gra aktorska sprawia, że zaczyna się podejrzewać, iż niepewny swego Clooney nie chciał po prostu na ekranie aktora, który mógłby go przyćmić. Krasinski całkowicie oddaje pola Clooneyowi, co niestety filmowi nie wychodzi na dobre.  Obraz wyłącznie dla miłośników Franka Capry. Po obejrzeniu ""Miłosnych gierek"" nabiorą oni ochoty na obejrzenie prawdziwych, klasycznych ""komedii o seksie bez seksu"".  "
Dalaj Lama. Nieruchome spojrzenie (2008),6,"""Dalaj Lama. Nieruchome spojrzenie"" to całkiem świeży dokument telewizyjny, który i tak zdołał się już zdewaluować. Na szczęście nie był zbyt odkrywczy, zatem zainteresowani tematem wciąż mogą mieć wystarczające powody, by po obraz sięgnąć.  Twórcy na samym początku filmu chwalą się wyjątkowym dostępem do osoby Dalaj Lamy. Nic z tego jednak nie wynika. Przez cały film powtarzają tylko wytarte frazesy i znane od lat prawdy nie rzucając nawet jednego nowego promyka światła na życie duchowego przywódcy Tybetańczyków.  Film pokazuje Dalaj Lamę podróżującego po świecie i wygłaszającego mowy na rzecz tolerancji i wzajemnego zrozumienia. Widzimy jak jego wojaże stają się elementami wyrafinowanych rozgrywek dyplomatycznych i naiwnych protestów organizowanych z potrzeby serca nie zaś zrozumienia międzynarodowej polityki. Obraz pokazuje również starania tybetańskiego rządu na wygnaniu o nawiązanie i podtrzymanie negocjacji z Chinami w sprawie niepodległości bądź chociaż autonomii Tybetu. Do czego to doprowadziło z filmu się nie dowiemy.  Joshua Dugdale nie odpowiada na pytanie kim jest Dalaj Lama prywatnie, zamiast tego utwierdza wizerunek starzejącego się mędrca, który znamy od lat. Nie wprowadza również widzów w szczegóły historii konfliktu chińsko-tybetańskiego. Więcej o nim  można było dowiedzieć się wiosną z informacji o protestach w Tybecie, niż z tego wnikliwego ponoć dokumentu.  Oczywiście zwolennicy Dalaj Lamy zapewne i tak sięgną po film, bo też dla nich nie ma większego znaczenia to, co na taśmie się znajduje. Jednak dokument, nawet telewizyjny powinien być obrazem przemyślanym mającym w sobie jakąś ideę. Dugdale zachowuje się jak rozentuzjazmowany nastolatek, któremu dano do rąk nową grę wideo. Nie wie do końca co z nią począć, więc idzie po najmniejszej linii oporu. Trudno zatem ten film komukolwiek polecać. Być może tylko studentom filmówki, by zapamiętali sobie, że posiadanie zgody na filmowanie nie zastąpi ani pomysłu ani planu realizacji filmu.  "
Jaja w tropikach (2008),7,"Panie i panowie, zapnijcie pasy i przygotujcie się na szaleńczą jazdę bez trzymanki. Czeka was prawdziwy zawrót głowy, bezpardonowa, pozbawiona wszelkich hamulców, a przy tym inteligenta rozrywka, którą przygotować mogła jedynie hollywoodzka Fabryka Marzeń. Twórcy bez żadnych oporów wyśmiewają współczesny show biznes, a symbolem tej satyry jest sam Tom Cruise. To co facet wyczynia w ""Jajach w tropikach"" przechodzi najśmielsze wyobrażenie. Idąc pod prąd swojemu wizerunkowi nabija się z samego siebie tworząc pełnokrwistą kreację, której każda sekunda jest po prostu bezcenna. Jego grę można porównać tylko z bombą atomową zmiatającą wszystko z powierzchni ziemi. Na szczęście Cruise powala śmiechem, nie zaś radioaktywnymi odpadami.  Cruise nie miał ostatnio zbyt dobrej prasy. ""Jaja w tropikach"" pojawiają się w idealnym momencie, pokazując, że dla aktora wciąż jest nadzieja. Jednak Cruise odgrywa w filmie ledwie rolę epizodyczną - to tylko jeden z wielu elementów czyniących z ""Jaj w tropikach"" komedię, na której z odrazą będziecie odwracać głowę od ekranu i płakać ze śmiechu... często jednocześnie.  Świetnymi kreacjami popisali się Robert Downey Jr. i Jack Black. Oni również bez opamiętania wyśmiewają się i z Hollywood i z samych siebie. Zresztą praktycznie każdy z aktorów ma przynajmniej jedną piekielną ripostę, która doprowadzi całą salę do ataku śmiechu. Czy są to kikuty Stillera, czy też wyuzdane fantazje erotyczne przywiązanego do drzewa Blacka, czy też nadęta wersja aktorskiej metody w wykonaniu Downeya – wszystko to widzowie pamiętać będą jeszcze długo po zakończeniu seansu.  Oczywiście łatwo jest dobrze grać, kiedy ma się dobry scenariusz, a ten w przypadku ""Jaj w tropikach"" jest naprawdę dobry. Ben Stiller, Justin Theroux i Ethan Coen wykorzystali schemat 'buddy movie', osadzili go w realiach show biznesu i przemaglowali przez zwariowaną maszynę poczucia humoru. W filmie aż roi się od wulgaryzmów i brutalnej, przejaskrawionej przemocy ocierającej się o kicz. Jednak twórcom udało się utrzymać delikatną równowagę, nie przekraczając granicy między tym co śmieszne, a tym co ordynarne i głupie. W ostatnich latach tylko jednemu filmowi udała się ta sztuka. Była to brytyjska komedia ""Hot Fuzz"".  Po tych wszystkich pochwałach muszę niestety dorzucić i szczyptę krytyki. Choć film jest naprawdę zabawny i doskonale przemyślany, miejscami wydaje się być przeładowany. Prowadzi to do przeciążenia zmysłów. Na szczęście twórcy dość zgrabnie lawirują pomiędzy kolejnymi spiętrzeniami problemów i ratują się z opresji kolejnym całkowicie zwariowanym pomysłem. Z tego też powodu, mimo lekkich niedociągnięci ""Jaja w tropikach"" powinny przypaść do gustu wszystkim tym, którzy bez pruderii i świętoszkowatego wstydu podchodzą do amerykańskiego poczucia humoru. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Garfield: Festyn humoru (2008),3,"Garfield to ma klawe życie. Całymi dniami nie robi nic poza spaniem i jedzeniem. Okazjonalnie, dla nabrania apetytu, dogaduje Jonowi i robi dowcipy głupawemu Odiemu. I tak już od 30 lat. Niestety biedaczyna trafił do kina, a tu zwyczajne leniuchowanie nie wystarczy. Czy tego chce czy nie, musi ruszyć swoje spasione rudawe ciałko i wyruszać na poszukiwanie kolejnych przygód.  Nie inaczej jest i w nowej animacji zatytułowanej ""Garfield: Festyn humoru"", do której scenariusz przygotował twórca komiksu Jim Davies. Tym razem leniwy kociak porzuci wygodne życie za sprawą Arlene. Jak to zazwyczaj bywa z kobietami, Arlene w prosty i bezwzględny sposób pozbawia Garfielda pewności siebie i poczucia wartości. A to grozi całkowitą kompromitacją najzabawniejszego kota świata na dorocznym Festynie Humoru, którego Garfield jest gwiazdą. Bojąc się, że stracił poczucie humoru, kot wraz z nieodłącznym Odiem wybiera się na poszukiwanie niezwykłej sadzawki, której wody gwarantują najlepsze wyczucie dowcipu i zabawy.  Oglądając film Marka A.Z. Dippe'a, odniosłem nieodparte wrażenie, że tak naprawdę jest to opowieść autobiograficzna twórców o tym, jak ciężko było im wykrzesać z siebie wystarczająco dużo entuzjazmu i poczucia humoru, by uczynić planowany film zabawnym. Garfield oczywiście wyszedł z perypetii zwycięsko – tak to już bywa w bajkach. W realnym świecie nie jest już tak wesoło. Ani Dippe ani Davis nie odzyskali poczucia humoru. Dla starszych fanów komiksu oglądanie animacji będzie doświadczeniem, które porównać można jedynie z nagłym skokiem w Strefę Mroku, gdzie wszystko jest niby znajome, a jednak całkowicie obce.  Jednak ""Garfield: Festyn humoru"" powstał dla zupełnie innego odbiorcy, dlatego też dorośli muszą pogodzić się z tym, że czeka ich półtorej godziny ciężkiego rodzicielskiego obowiązku. Film przeznaczony jest bowiem dla dzieci i w zasadzie im młodsi widzowie, tym lepsza będzie ich zabawa. Owszem, umkną im cytaty z największych przebojów kina, ale za to bardzo kolorowy świat i przyjemna animacja na pewno zrobią na nich wrażenie.  Choć raz określając film jako 'infantylny', nie mam na myśli krytyki obrazu. Tak, cały zarys fabularny jest niezwykle prosty, narracja została sprowadzona do minimum i naprawdę nie potrzeba zbytnio się wysilać, by nadążyć za akcją. Ale kiedy weźmiemy pod uwagę, iż widzami mogą być 5-8-letnie dzieci, wtedy łatwo zrozumieć, że w tym przypadku nie jest to wada, a zaleta.  Dorosłym fanom Garfielda, jeśli tylko nie mają dzieci, polecamy pozostanie przy komiksie i potraktowanie animacji jako niezobowiązującej ciekawostki.  "
Wojownik (2006),8,"W skorumpowanym świecie prawdziwym bohaterem może być tylko drań. I kimś takim jest właśnie tytułowy ""Wojownik"". Gra go sam Książę Tollywood Mahesh Babu. Polakom nazwisko to może niewiele mówić, jednak warto się zapoznać akurat z tym jego filmem. Obraz zaskoczy co poniektórych widzów stosunkiem do bohaterów, scenami akcji i zadziwiająco dobrą muzyką.  Film rozpoczyna się od niezwykle efektownej sceny walki, której spodziewać się można byłoby raczej w kinie akcji rodem z Hongkongu nie zaś w produkcji indyjskiej. Dynamiczne, widowiskowe sekwencje przywodzą na myśl najlepsze czasy kina klasy B. Zaraz potem rozlegają się dźwięki piosenki ""Jagadame"" i już wiadomo, że nie jest to pierwsza z brzegu produkcja. Owszem, wątek miłosny jest potraktowany bardzo standardowo, a i obowiązkowe sceny komediowe mogą zachodniego widza nieco irytować. Jednak wady te bledną przy ewidentnych zaletach.  Przede wszystkim Puri Jagannath całkiem sprawnie zbudował fabułę. ""Wojownik"" to naprawdę dobre kino gangsterskie, z ciekawie zarysowanym głównym bohaterem. Na uwagę zwraca przede wszystkim odwaga twórców w ukazaniu Pandu. Jest to główny bohater, a zatem z definicji postać romantyczna, wokół której kręci się akcja ale i wątek miłosny. Jednak Pandu nie zachowuje się jak Romeo. Jest brutalny, bezwzględny i ma krew na rękach. Ani Jagannath w swoim scenariuszu ani Babu w grze nie zmiękczają go, nie usprawiedliwiają – a tak zachowaliby się twórcy amerykańscy. ""Wojownik"" to danie pełnokrwiste, nawet jeśli sceny akcji zdają się momentami naiwne.  Twórcy nie poprzestali na samej konstrukcji głównego bohatera, lecz poszli znacznie dalej. W ""Wojowniku"" poruszane są tak kontrowersyjne tematy jak pigułki gwałtu, eskalacja przemocy w mediach oraz kobiece i męskie wyuzdanie seksualne. Do tego dochodzą dość odważne i jednoznaczne teksty piosenek. Wszystko to składa się na obraz pod każdym względem zaskakujący tych, którzy wiedzą cokolwiek o kodeksie moralnym funkcjonującym w tamtejszej kinematografii.  Wielkim atutem filmu są też i piosenki. Praktycznie wszystkie to murowane przeboje, które zapewne i polskiemu widzowi przypadną do gustu. Warto przede wszystkim zwrócić uwagę na zmysłową ""Dola Dola"" czy mocno wyuzdaną ""Ippatikinka"", przy której twórcy wykazali się też sporym zmysłem choreograficznym.  W sumie ""Wojownik"" okazał się nadspodziewanie dobrą rozrywką. Doceniono go zresztą także w Indiach, gdzie rok po premierze oryginału do kin trafiła wersja tamilska z Vijayem w roli głównej. Remake poszczycić się może dwiema lepszymi wersjami piosnek (""Nee Mutham Onru"" i ""Vasaantha Mullai Pozhle"") jako całość jednak to ""Wojownik"" sprawia się lepiej.  Dobra, miejscami dość brutalna, rozrywka dla wszystkich fanów kina z Indii.  "
Babylon A.D. (2008),5,"Kariera Mathieu Kassovitza przebiega odwrotnie do kariery Clinta Eastwooda. Autor ""Nienawiści""zaczynał jako jeden z najbardziej obiecujących reżyserów kina autorskiego, dziś jest pierwszorzędnym twórcą kina drugorzędnego. W zamierzeniu adaptacja książki Maurica Danteca miała być dziełem pokroju ""Łowcy Androidów"". Niestety, wizja ""Babylonu A.D."" ma się tak do dzieła Scotta jak urok osobisty Vin Diesela do Harrisona Forda. Co więc pozostaje; całkiem przyjemne i zabawne, bo wysokobudżetowe, i miło kiczowate kino klasy B. Zapewne to nie jest to, o co chodziło twórcy, ale tak to czasem bywa z celuloidową taśmą.  Mimo całego swojego napuszenia i anturażu fabuła jest tu raczej banalna. Zmęczony życiem, wytatuowany i zabójczo skuteczny najemnik (Vin Diesel, bo któż by inny) dostaje misję, aby eskortować pewną dziewczynę (Mélanie Thierry) do Stanów Zjednoczonych. Urodziwej przesyłce towarzyszy mniszka będąca zarazem jej ochroniarzem. Dziewczyna kryje w sobie jednak pewną tajemnicę, dla której ludzie są gotowi zarówno ginąć, jak i zabijać.  Każdy ma sny i marzenia. Jeżeli jest się reżyserem, to przy odrobinie szczęścia można je spełniać. Luc Besson zapragnął zrealizować ""Piąty element"", Kassovitz – ""Babylon"". Sęk w tym, że u Bessona spełnienie marzeń było nieskrępowane niczym fantazja i zabawa, a autor ""Mulatki"" chciał nam jeszcze przekazać coś ważnego o świecie. Przesłanie jest równie zabawne co dedykacja tego mimo wszystko brutalnego filmu córkom.   Nie do końca wiem, co reżyser rozumie przez współczesny Babylon, ale z pewnością cała symbolika i kulturowe aluzje nie dodają obrazowi powagi i mistycyzmu. W kontekście akcji i gry odtwórcy głównej roli dodają dziełku uroku. Gdzieś tam pobrzmiewają u Kassovitza echa Williama Gibsona i Neuromancera. Zresztą to powinowactwo nie jest przypadkowe, jeżeli pamiętamy ""Johnnego Mnemonica"". Oba obrazy lokują się na podobnej półce.   ""Babylon A.D."" sprawdza się tylko wtedy, kiedy potraktuje się go w podobny sposób, jak swoje role potraktowali Gerard Depardieu i Charlotte Rampling. Obydwoje znakomicie się bawili, grając przerysowane demoniczne czarne charaktery. W końcu są na to zbyt starzy, aby brać to całe zamieszanie na poważnie. I jeżeli postąpi się podobnie, ""Babylon"" może okazać się zabawnym, naładowanym akcją odmóżdżaczem w futurystycznej oprawie. Wszyscy fani Vin Diesela i kina klasy B powinni być w jakimś stopniu usatysfakcjonowani. "
Sekrety (2007),5,"""Sekrety"" to film o czterdziestce, która bardzo chciałaby ryczeć, ale z głębi jej duszy wydobywa się już tylko cichy pisk niespełnienia. Namiętności i pragnienia wyparowały gdzieś ukradkiem, pozostawiając po sobie emocjonalną pustynię. Bohaterka zalałaby ją pewnie oceanem uczuć, ale ktoś musiał akurat zakręcić kurek.  Julie (Iva Bittová) budzi się u boku idealnego męża w idealnym mieszkaniu. Stop. Czegoś jednak brakuje w tej oazie perfekcji. Julie dochodzi do wniosku, że nic tak nie wypełniłoby przestrzeni domostwa jak pianinko, na którym wygrywałaby pełne melancholii jesienne sonaty. Bohaterki nie imają się troski materialne, więc może poświęcić cały boży dzień, poszukując wymarzonego instrumentu. Dosłownie i w przenośni - zanim kobieta trafi do odpowiedniego sklepu, odwiedzi jeszcze kochanka. Ten okaże się jednak głupim mazgajem próbującym schować niedojrzałość za zasłoną artystycznego bajdurzenia. Julie mogłaby zaśpiewać gromko za Danutą Rinn: ""Gdzie ci mężczyźni, prawdziwi tacy, mmm, orły, sokoły, herosy!?"".  Pewnie odlecieli, zostawiając średnio urodziwą babę tuż przed menopauzą. Na fiksacjach kobiet się nie znam, więc przyznam od razu, że Julie budziła we mnie wyłącznie  irytację. Podobnie jak pretensjonalny pomysł reżyserki, by w różnych okolicznościach przyrody (tramwaj, skrzyżowanie) inscenizować wyjęte, nie powiem skąd, sekwencje taneczne. Jak na czeskie kino mało w ""Sekretach"" humoru - dużo za to gadek rozmywających się wśród biadolenia podstarzałych przeciętniaków. Potomstwo popełni pewnie te same błędy, ale na razie przynajmniej stać je na to, by spojrzeć na świat z nadzieją.  Oczywiście jak zwykle jęczę i wymądrzam się, szukając dziury w całym. Do targetu ""Sekretów"" nie należę, ale doceniam cieplutkie i krzepiące przesłanie. W każdą życiową kałużę można wpaść z impetem - nawet jeśli ubrudzimy sobie przy tym spodnie i płaszczyk, świat się nie zawali. Przecież czeka na nas jeszcze sto innych, większych od poprzedniej, kałuż.  "
Elitarni (2007),7,"Obraz Jose Padilhy zdobył w tym roku Złotego Niedźwiedzia na festiwalu w Berlinie, pokonując takich konkurentów jak ""Aż poleje się krew"", ""Rolling Stones w blasku świateł"" czy ""Elegię"". Po pierwszym oficjalnym polskim pokazie można z czystym sumieniem stwierdzić, że ""Elitarni"" to... świetne kino akcji.  Skąd wzięła się więc nagroda? Berlińska impreza zawsze słynęła z politycznych werdyktów – wygrywały filmy, które mówiły coś o uciskanym świecie w dobie globalizacji. Kontekst społeczny w dziele Padilhy jest niby ważny, ale służy on reżyserowi wyłącznie do tego, by zmajstrować parę cholernie dynamicznych strzelanin. Wątpię, czy w Brazylii reklamowano ""Elitarnych"" jako poważny artystyczny obraz dotyczący kłopotów nękających skorumpowane państwo. To dobrze skrojona komercja, która garściami czerpie z hollywoodzkich wzorców. Tym razem wrażliwe jury festiwalu strzeliło sobie w stopę. Albo w głowę.  Akcja filmu rozgrywa się w 1997 roku. Za kilka miesięcy w Rio de Janeiro zjawi się Jan Paweł II. Niepokorny papież chce zamieszkać w hotelu położonym przy niebezpiecznych slumsach, choć może to grozić serią z automatu jakiegoś naćpanego gangstera. Brazylijski rząd wydaje więc rozkaz, by elitarna jednostka policyjna BOPE zrobiła porządek w dzielnicy, zanim świątobliwość zawita z Ewangelią. Narratorem jest tutaj twardy kapitan Nascimento – jeden z dowódców brygady, który niedługo zostanie ojcem. Bohater chce porzucić niebezpieczną służbę, ale wcześniej musi znaleźć godnego następcę.  Dzięki Nascimento poznajemy zasady rządzące brudnymi zaułkami zgniłej stolicy karnawału krwi. Po jednej stronie barykady mamy uzbrojonych dilerów, a po drugiej w większości skorumpowanych stróżów prawa. Brazylia jawi się jako państwo policyjne, gdzie zwykły obywatel może co najwyżej dostać w gębę. Reżyser nie krytykuje jednoznacznie tego stanu rzeczy – tylko silna władza z shotgunem w dłoni jest w stanie zapobiec bandytyzmowi i narkomanii. Grupa protestujących studentów została tu pokazana jako banda oszołomów z dobrych domów, którzy głównie imprezują i palą jointy. Są za słabi, by wprowadzać demokratyczne standardy. Do czego więc mogą się nadać Elitarnym?  Mięsa armatniego nigdy za wiele."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Coś się dzieje (1998),6,"""Coś się dzieje"" to reżyserski debiut Karana Johara, autora słynnego ""Czasem słońce, czasem deszcz"", który to zapoczątkował w Polsce modę na Bollywood. I dobrze się stało, że to nie pierwszym dziełem Johara próbowano przekonać Polaków do hinduskiego kina. ""Coś się dzieje"" jest bowiem bardzo klasyczną opowieścią, którą docenić można tylko wtedy, gdy zna się konwencję. Nie jest w żadnym wypadku propozycją dla neofitów.  Film jest historią Rahula i Anjali. Bohaterowie poznali się w szkole i już wtedy wywiązało się między nimi uczucie. Zorientowali się jednak za późno i na horyzoncie pojawiła się ta druga. Rahul ożenił się z nią. Niestety przy porodzie zmarła, pozostawiając bohatera samotnym. Ale po latach za sprawą zmarłej żony i rezolutnej córki Rahul znów będzie mógł się spotkać z Anjali. Czy jednak na ich miłość nie jest już czasem za późno?  Jak widać z tego pobieżnego opisu, ""Coś się dzieje"" ma bardzo naiwną fabułę nie wykraczającą poza ramy standardowej historyjki, realizowanej w Bollywood tysiące, jeśli nie miliony, razy. Johar zachował się bardzo asekuracyjnie, a mimo to odniósł sukces. Sekret tkwi przede wszystkim w aktorach. Shahrukh Khan i Kajol tworzą cudowną ekranową parę. Ucieleśniają to, co w hinduskim kinie najlepsze: magię, miłość, humor i są tak sympatyczni, że po prostu nie sposób nie kibicować ich losom. Do tego dochodzi bardzo sprawna realizacja, która sprawiła, że stara jak bollywoodzkie kino historia nabrała nowego blasku. Popisała się również Farah Khan, wtedy jeszcze choreografka, która już wkrótce potem sama zajęła się reżyserią. Sceny muzyczne pełne są energii i pasji. Widać radość i czystą chęć zabawy.  ""Coś się dzieje"" nie jest jednak filmem z najwyższej półki. Nawet Johar dopiero się rozkręcał i pełnię swoich możliwości zaprezentował w ""Czasem słońce, czasem deszcz"". Z perspektywy czasu film sprawia wrażenie staroświeckiego. Nawet Bollywood poszło już do przodu, czego dowodem może być ""Om Shanti Om"", gdzie Shahrukh Khan po raz pierwszy pokazał się w półnegliżu.  Film zapewne większe wrażenie robi na dużym ekranie niż w telewizorze. Jest jednak jedna zaleta, dla której warto było zaczekać. Dystrybutor naprawdę postarał się, wydając film na DVD. Już samo opakowanie jest bardzo estetyczne, aż chce się je wziąć do ręki. Dla fanów czekają dodatki w postaci pocztówek z motywami z filmu, a przede wszystkim dwie płyty. Na pierwszej znajduje się sam film w formacie obrazu 16:9 i z dźwiękiem DD 5.1. Druga płyta to masa dodatków. Dowiedzieć się z nich można, jak powstał film, co do powiedzenia mają gwiazdy. Obejrzeć można również sceny usunięte i materiał z rozdania nagród Filmfare, gdzie ""Coś się dzieje"" uhonorowano aż 8 wyróżnieniami. Dla prawdziwych fanów Bollywood ""Coś się dzieje"" na DVD to skarb, którego nie można przegapić.  "
Koszmar Darwina (2004),7,"Austriacki dokumentalista Hubert Sauper odsłania przed nami okrutne oblicze świata. Chciałoby się wręcz powiedzieć, że trafiamy do piekła. Problem w tym, że to, co widzimy na ekranie, nie jest niczym nadzwyczajnym. Właśnie fakt, że oglądamy codzienność, przeraża najbardziej. Na przykładzie regionu Tanzanii nad brzegami jeziora Wiktorii Sauper pokazuje nam świat ciągłej walki o życie. Tu nie ma miejsca na nadzieję, a przyszłość liczy się nie w latach, lecz w miesiącach, a czasem ledwie w dniach.  W jeziorze Wiktorii łowione są gigantyczne ryby. Jednak okoliczni mieszkańcy z tej obfitości nie korzystają. Całość wysyłana jest na eksport, zaś miejscowi żywią się odpadkami i z niepokojem przeglądają informacje o zbliżającej się klęsce głodowej. Większość z nich jednak jej nie doczeka. Zginą zamordowani przez równie zdesperowanych, lecz sprytniejszych, odważniejszych lub sprawniejszych od siebie. Ta szybka śmierć jest błogosławieństwem, które nie wszystkich dotyka. Ci, którym nie jest ona dana, umierają powoli, wycieńczeni AIDS i innymi chorobami. W oczekiwaniu na nieuchronny koniec towarzyszy im tylko alkohol i inne używki.  Afryka według Saupera to region, który - nominalnie wolny - wciąż jest kolonialną kloaką dla białych ludzi. Gwałcą oni bez skrupułów mieszkańców tych ziem, lecz czynią to w nadziei uniknięcia podobnego losu. Kiedyś kupowano niewolników, dziś zagarnia się zasoby naturalne. Afryka jest burdelem i śmietnikiem, bez nadziei na przyszłość.  ""Koszmar Darwina"" jest obrazem wstrząsającym. Jest coś naprawdę mrożącego krew w żyłach, kiedy słyszy się, jak bohaterowie marzą o wojnie i mordowaniu innych, bo dzięki temu mogą się wzbogacić i zapewnić sobie przyszłość przynajmniej na jakiś czas. Ukazany w filmie świat to czarna, bezdenna otchłań rozpaczy, gdzie nie ma miejsca na marzenia. To pejzaż bezkresnej biedy, z której jedynym wyjściem jest śmierć. Tu nie ma miejsca na empatię. Prawo pięści wypala z nich wszystko co ludzkie. Dla przetrwania nie cofną się przed niczym.  Oczywiście nie jest to cała prawda o Tanzanii. Sauper manipuluje materiałem i swoimi bohaterami i robi to nie do końca sprawnie. To trochę irytuje. Nie zmienia to jednak faktu, że życie bohaterów dokumentu jest nie do pozazdroszczenia. Obraz polecam przede wszystkim tym, którzy bezrefleksyjnie rzucają się na kupno najnowszych gadżetów. ""Koszmar Darwina"" daje szansę zdystansowania się do świata i spojrzenia na ciemną stronę rzeczywistości.  Film wychodzi w Polsce na DVD w serii Planete Doc Review. To całkiem dobrze zrealizowane wydanie. Do płyty dołączona jest książeczka, w której znaleźć można sporo informacji o zawartości płyty. Poza filmem Saupera znajdziemy tu też krótki polski film dokumentalny ""Podróż"" a także reportaż radiowy ""Hobby za cenę życia"".  "
Rok 1612 (2007),4,"""Rok 1612"" wchodzi do naszych kin z piętnem antypolskości. I rzeczywiście, jeśli patrzeć na to, jak Rosjanie odnoszą się w nim do Polaków, trudno się z tą opinią nie zgodzić. A jednak daleki jestem od uznania najnowszego filmu Władimira Chotinienki za antypolski. Powiem więcej, Rosjanie zrobili o Polakach film, jaki my sami już dawno powinniśmy nakręcić! ""Rok 1612"" pokazuje bowiem Polskę wielką, imperialną. Nasza armia sieje postrach. Jesteśmy w stanie podbijać obce narody i decydować o tym, kto nimi będzie rządzić. A pokonać nas można tylko z pomocą sił nadprzyrodzonych.  Oglądając ""Rok 1612"", niezwykle wyraźnym staje się fakt, że w naszej świadomości wciąż jeszcze funkcjonuje mentalność z czasów zaborów i obcej dominacji. Pozostajemy niewolnikami walczącymi z honorem, lecz zazwyczaj o przegraną sprawę. Wiek XVII w kulturze popularnej kojarzymy nie ze zwycięskimi kampaniami na Wschodzie, lecz z Potopem i Panem Wołodyjowskim, który dzielną postacią jest, lecz jak kończy, każdy wie.  Sam film to baśń inspirowana historycznymi wydarzeniami. To legenda pełna cudów i magii, w której zwykły szary człowieczek przeciwstawia się molochowi. Chotinienko sprawnie splata mit Wielkiej Rosji ze spuścizną Rewolucji Październikowej. Jednocześnie nie popełnia błędu, który uczynił z ""Katynia"" film ledwie średni.  Na ekranie widzimy prawdziwych ludzi. To prawda, mają uproszczone osobowości, ale nie są to w żadnym wypadku tylko idee ubrane w człowiecze szaty. To oczywiście sprawia, że widz w pierwszej kolejności zwraca uwagę na akcję i losy bohaterów, zaś propagandowa wymowa przekazywana jest w sposób podskórny, niezauważony.  Całkiem dobrze radzi sobie w filmie Michał Żebrowski. Jego polski hetman to jedna z najlepiej zagranych postaci. Niestety, mimo swojego talentu brak Żebrowskiemu jednej acz niezbędnej w przypadku odgrywania czarnego charakteru cechy – charyzmy. Kiedy mówimy o ""Gladiatorze"" trudno nie wspomnieć o Joaquinie Phoeniksie, a w przypadku ""Robin Hooda: Księcia złodziei"" o Alanie Rickmanie. Żebrowski nikogo nie przyćmił, niczym poza gołą glacą nie zaskakuje. Tworzy solidną kreację i nic ponadto.  Twórcy nie ustrzegli się niestety i wad. Przede wszystkim film jest za długi. Trwa prawie 2,5 godziny i swobodnie można byłoby go o pół godziny skrócić. Reżyser i scenarzysta garściami czerpali też ze wzorców hollywoodzkich. Poza wspomnianymi wyżej ""Gladiatorem"" i ""Robin Hoodem"" łatwo rozpoznamy sceny z ""Piratów z Karaibów"" a nawet ""MacGyvera"". Przez to film sprawia wrażenie obrazu niespójnego i chaotycznego. Zabrakło chyba dyscypliny. Twórcy nie potrafili zrezygnować z wszystkich pomysłów i niestety źle na tym wychodzą.  Na zakończenie trzeba wspomnieć, iż ""Rok 1612"" ma jedną zaletę wyróżniającą go na tle hollywoodzkiej papki – brutalność. Rosjanie z lubością pokazują masakrowanych Polaków: oderwane kończyny, odcięte głowy, rozdarte trzewia. Posoka leje się całymi wiadrami i to robi wrażenie, zwłaszcza po kolejnej dawce bezkrwawych bitew amerykańskiej produkcji PG-13. W sumie dostaliśmy solidną produkcję fantasy, którą Rosja z dumą może pokazywać na świecie.  "
Nasza klasa (2007),6,"""Nasza klasa"" jest przede wszystkim wiwisekcją przemocy. Obrazem przedstawiającym w sposób drastyczny i dosłowny, jak przemoc rodzi przemoc. Kamera jest blisko bohaterów, młodzi aktorzy są dobrze poprowadzeni. Całość przyjemnie zmontowana i sprawnie zrealizowana. Nie powinno więc dziwić, że film jest estońskim kandydatem do Oskara. A jednak, przy całej jego sile, jest w nim jakaś podejrzana łatwość i mimo wszystko brak mu głębi.  Obraz Ilmara Raaga jest bez wątpienia filmem mocnym, utrzymanym w manierze weryzmu. Reżyser prowadzi nas poprzez szkolne korytarze, opowiadając historię chłopca prześladowanego przez całą klasę. Nie wiemy do końca, jaka jest geneza tej niechęci, chłopak bowiem nie różni się specjalnie wyglądem, a jednak odstaje od reszty. Pozbawiony instynktu zachowawczego nie tylko nie jest w stanie, ale nawet nie próbuje wyzwolić się z roli ofiary. W pewnym momencie w jego obronie stanie jeden z jego prześladowców. Logika sytuacji jest bezlitosna, a narastający konflikt - nieuchronny. Z jednej strony ta analiza przemocy to także prawie że biologiczny opis zachowań stadnych, z drugiej - portret moralnego konformizmu. A jednak ja nie podzielam zachwytu większości krytyków, a sam film budzi we mnie mieszane uczucia.  Doskonale rozumiem, że prostota jest tu zamierzona i ma wzmocnić końcowy efekt. Rozumiem także, dlaczego film dostał nominację do Oskara. Problem, który opisuje wraz z wszelkimi jego konsekwencjami, to bardziej przypadek Stanów Zjednoczonych niż Estonii. Rozumiem, dlaczego ludzie po projekcji milczą i bija brawo, jednak nie rozumiem, dlaczego film dostał nagrodę w Konkursie Warszawskim i nagrodę FIPRESCI przyznaną przez krytyków filmowych z Międzynarodowej Federacji Prasy Filmowej (Federation Internationale de la Presse Cinematographique). Jego prostota jest bowiem mało szlachetna, a może nawet efekciarska. Po pierwsze, na ten temat powstało już kilka filmów, głębszych i mniej dosłownych obrazów, jak chociażby niejednoznaczny i intrygujący ""Słoń"" Gusa Van Santa. Oglądając ""Naszą klasę"", po 15 minutach już wiemy, jak rozwinie się akcja i jak całość się skończy. Raz pokazana czechowowska strzelba musi wystrzelić.  Jest także jakaś dziwna łatwość w sile obrazów pokazujących dzieci znęcające się nad dziećmi, dzieci zabijające inne dzieci. Wiadomo, że te obrazy zapadną w pamięć i epatowanie nimi być może jest skuteczne, tylko że potrzeba, aby szło za nimi coś więcej. Żeby wiedzieć, o co mi chodzi, wystarczy przypomnieć sobie którąkolwiek adaptację ""Władcy Much"". W filmie Raaga tego „więcej” w gruncie rzeczy zabrakło. Poruszamy się po powierzchni. Jest w tym kinie jakaś nieautentyczność, która sprawia, że nie jestem w stanie się nim zachwycić. "
Tess (1979),9,"Po tym, jak Roman Polański został oskarżony o gwałt na trzynastolatce, jego kariera w Hollywood legła w gruzach. W obawie przed więzieniem reżyser musiał uciekać z USA. Zrobiony we Francji ""Lokator"" według Topora spotkał się z chłodnym przyjęciem krytyki i widowni. Wówczas Polański  zdecydował się na rzecz, której nikt się po nim nie spodziewał – ogłosił, że zekranizuje rozgrywającą się w wiktoriańskiej Anglii powieść Thomasa Hardy'ego pt. ""Tessa d'Urbeville"".  Dziw nad dziwy, uznany specjalista od horrorów bierze się za bary z romansidłem! Ponoć pomysł na ten film podrzuciła Polańskiemu jego żona, Sharon Tate, niedługo przed tym, jak została bestialsko zamordowana przez bandę Mansona. Realizacja ""Tess"" okazała się drogą przez mękę: zdjęcia przeciągały się, budżet rósł w zastraszającym tempie, a jakby tego było mało, w trakcie prac zmarł operator Geoffrey Unsworth. Duch Tate musiał chyba jednak czuwać nad Polańskim – gotowe dzieło zdobyło trzy Cezary oraz sześć nominacji do Oscara, stając się jednym z największych sukcesów artystycznych w karierze twórcy ""Chinatown"". Znalazło się też oczywiście paru krytykantów. Jeden napisał, że ""Tess"" to świetny dokument o mleczarstwie w XIX wieku.  Porzućmy jednak sfrustrowanych pismaków i ich pretensje. Tytułową bohaterką filmu jest młodziutka dziewczyna z biednego domu (śliczna Kinski), która miała nieprzyjemność podpaść losowi. Jej życie to ciąg złośliwych przypadków układających się w przygnębiający pejzaż ludzkiej egzystencji. Pohańbiona przez bogacza z kupionym arystokratycznym nazwiskiem rodzi dziecko, które wkrótce umiera. Gdy poznaje sympatycznego syna pastora, wydaje się, że jej życie wreszcie się ułoży. Dawne czyny ciążą jednak bardziej niż kamień u szyi – ukochany, dowiedziawszy o przeszłości Tess, odchodzi.  Po latach dobrze widać, iż Polański wziął się za ten film nie tylko powodu sentymentu do małżonki. Odnajdujemy w nim wszystkie tematy, które już wcześniej zapełniały twórczość reżysera: osaczenie, przejmującą samotność i fatalizm. Zastanawiające, że kluczowe dla fabuły zdarzenia zawsze rozgrywają się poza ekranem. Ale takie jest przecież życie głównej bohaterki – niepełne, pozbawione woli walki o swoje. Jeden, jedyny raz Tess wybierze sama za siebie, ale wtedy skończy na... Zakończenia zdradzać nie wypada, ale sam film polecić trzeba. Choćby dla finałowej, poetyckiej sekwencji, którą Polański skomponował z talentem godnym największych mistrzów malarstwa z epoki.  Jedynymi dodatkami na płycie są zwiastun ""Tess"" oraz zapowiedzi innych tytułów dystrybuowanych przez SPI. Obraz w formacie 16:9, dźwięk – Dolby Digital 5.1. Do wyboru czekają polski lektor i napisy. "
Nadzieja (2006),3,"To nieprawda, że nadziei trzymają się tylko głupcy. Nadzieja jest jedną z cnót, którą należy pielęgnować. Pozwala przeskakiwać wszystkie kłody rzucane pod nogi przez los, wierzyć, że jutro przyjdzie lepszy dzień. Przynosi pocieszenie i daje siłę. Pomaga żyć. Nadzieja jest słodka, a ta napisana przez Krzysztofa Piesiewicza ma mocno gorzki smak.  Mimo szczerych chęci twórców, fabuła z tytułem ma niewiele wspólnego. Debiutujący Rafał Fudalej w roli dwudziestoletniego Franciszka Rataya nie jest na tyle przekonujący, by napełnić widza wiarą, że życie nie jest złe. W zamierzeniu scenarzysty miał być postacią, która swoim postępowaniem niesie wiarę w bezinteresowność. Nie podołał temu zadaniu. Niewątpliwie jednak wykreował bohatera ze skomplikowaną osobowością. Franciszek jest samotnikiem, z nikim nie rozmawia, nie zwierza się, sam mówi, że zna niewiele osób. Ma jednak ojca i brata. Łączą ich traumatyczne przeżycia z przeszłości. I właściwie taki jest cały film – traumatyczny. W swoim wyalienowaniu chłopak obmyślił plan, nie byle jaki. Zakrada się w nocy do kościoła, by sfilmować kradzież cennego obrazu. Potem szantażuje złodzieja, którym jest popularny znawca sztuki. Franciszkowi nie zależy na pieniądzach. Robi wszystko, by dzieło wróciło na miejsce.  Gdyby film nosił jakikolwiek inny tytuł, np. ""O traumie"", ""Traumatyczna trauma"" albo ""Przez życie z traumą"", można by spojrzeć na niego z innego punktu widzenia. A tymczasem jest gorzki, ponury i nawet Kamilla Baar grająca dziewczynę Franciszka, która wnosi do obrazu dużo dziewczęcej uczuciowości, nie jest w stanie w pojedynkę tchnąć widza nadzieją. Wszystkie pozostałe postaci są milczące, zamyślone, nieobecne. Ich skryte uśmiechy mogłyby świadczyć, że to oznaka pogodzenia z życiem. Jednak taka nadzieja może dawać otuchę ludziom będącym na skraju życia – być może będzie im dana spokojna śmierć. Ale czy w takim emocjonalnym bezruchu mogą tkwić dwudziestokilkuletni ludzie? ""Nadzieja"" Stanisława Muchy to łzawa nadzieja, nikomu takiej nie życzę.  Dodatki do wydania DVD też nie napawają optymizmem. Są skromne jak cały film. Zawierają nieco ponad czterominutowy reportaż ""Zza kulis"" z kilkoma komentarzami aktorów na temat przesłania ""Nadziei"", galerię zdjęć oraz zwiastuny. Dla zainteresowanych dostępne są angielskie napisy. Seria ""Gwiazdy polskiego kina"", do której należy, może cieszyć jedynie estetyczną oprawą graficzną."
Przepis na miłość (2005),4,"Na wstępie recenzji ""Przepis na miłość"" trzeba wyjaśnić pewne nieporozumienie wynikające z błędnej kampanii marketingowej. Otóż film nie ma nic wspólnego z kinem bollywoodzkim. W ""Przepisie na miłość"" jest równie wiele Bollywood, co w ""Podkręć jak Beckham"". W rzeczywistości obraz Kaliraia należy do tego samego nurtu co ""Wojny domowe"" czy ""Gra w różowe"". Są to obrazy zrobione przez Hindusów i opowiadające o Hindusach żyjących na emigracji. ""Przepis na miłość"", podobnie jak i ""Gra w różowe"", ma też bardzo precyzyjnie określonego odbiorcę, a jest nim widownia homoseksualna, która pragnie obejrzeć na ekranie przyjemną i mało wymagającą gejowską komedię romantyczną.  Bohaterem filmu jest Jimi Chopra, jedynak angielskich Hindusów. Jego kawalerski stan spędza sen z powiek rodzicom, którzy żyją podług reguł wyniesionych ze Starego Kraju i nie marzą o niczym innym jak o zdrowych, pulchnych wnukach. Kiedy zatem nadarza się okazja, szybko aranżują dla swego synusia małżeństwo z młodą Hinduską. Niestety Jimi nie podziela ich entuzjazmu. Skrywa bowiem przed nimi tajemnicę swojej orientacji seksualnej oraz fakt, że od trzech lat pozostaje w związku z mężczyzną. Boi się wyjawić prawdę, brnie więc w kłamstwie i godzi się na ślub. Jednak to dopiero początek komplikacji. Już wkrótce budować będzie coraz bardziej absurdalne kłamstwa, raniąc przy tym wszystkich, których kocha.  ""Przepis na miłość"" to komedia zbudowana na pomyśle starcia kultury Wschodu i Zachodu. Wschód symbolizują konserwatywne tradycje rodziców i zabobony babci, Zachód – homoseksualizm Jimiego i niewyparzona gęba seksualnie rozwiązłej Brytyjki. Na tym fundamencie Kalirai buduje historię o prawdziwej miłości i kryzysie tożsamości, jaki przechodzą kolejne pokolenia emigrantów. Całość wyszła nieco topornie, ale robi na tyle przyjemne wrażenie, że odbiorcy filmu powinni czuć się zadowoleni. Nie da się ukryć, że jest to debiut reżyserski Kaliraia. Film jest nierówny, brakuje mu spójności i warsztatowych umiejętności. Swoje niedostatki Kalirai nadrabia entuzjazmem. Wyraźnie czuje się, że zależało mu na tym filmie. Przekłada się to pozytywnie na atmosferę i pozwala przymknąć oko na potknięcia czy to w scenariuszu, czy też w grze aktorskiej.  Polskie wydanie DVD niczym specjalnym nie zaskakuje, lecz nie czarujmy się, przy mocno konkurencyjnej cenie nikt chyba nie spodziewał się trzypłytowego wydania z godzinami dodatków specjalnych. Nie, ""Przepis na miłość"" trafia do nas w wydaniu bez dodatków z dźwiękiem w DD 2.0 i obrazem w formacie 4:3. Na szczęście widz ma wybór. Film można obejrzeć w wersji oryginalnej lub z lektorem. Dostępne są też polskie napisy.  "
Nieznajomi (2008),6,"Zazwyczaj, kiedy opisuje się brutalne morderstwa, sprawców przyrównuje się do straszliwych bestii, dzikich zwierząt, potworów. Tymczasem ""Nieznajomi"" pokazują, że jest wręcz odwrotnie. To ofiary są zwierzętami, zaś sprawcy przez cały czas pozostają ludźmi. Mroczna to myśl i intrygujący pomysł na film. Niestety debiutant Bryan Bertino nie do końca sprostał zadaniu.  Para kochanków wraca do domu stojącego na uboczu po kompromitująco nieprzyjemnym wieczorze. On się oświadczył, ona oświadczyny odrzuciła. Tragiczna noc, która nie mogła być już gorsza. A jednak. Nad ranem rozlega się pukanie do drzwi. Jakaś dziewczyna pyta o Tamarę. Para odpowiada, że to pomyłka i spokojnie wraca do duszenia się w sosie własnym niezręcznej sytuacji. Jeszcze nie zdają sobie sprawy, że odpowiadając na pukanie, podpisali na siebie wyrok śmierci. Wkrótce zostaną boleśnie uświadomieni.  Tytułowi nieznajomi, sprawcy krwawej jatki, to enigma. Prawie cały czas kryją swe twarze za maskami. Są brutalni, bezwzględni i okrutni. Łatwo ochrzcić ich mianem bestii. A jednak to właśnie oni chłodno kalkulują, doskonale planują i przewidują. Postępują zgodnie z zasadami zapisanymi setki lat temu w ""Sztuce wojny"". Działając na całkowicie obcym sobie terenie, szybko zyskują przewagę.  A ofiary? Racjonalne myślenie szybko ich opuszcza. Poddają się panice, reakcjom instynktownym. Stają się bydłem, które postawione w nietypowej sytuacji paraliżuje niepewność. Zamiast wykorzystać swój umysł, poddają się emocjom, a te każą im zachowywać się jak zwierzęta: szukać bezpieczeństwa w tym, co znane, uciekać, nawoływać siebie nawzajem. To sprawia, że są przewidywalni, a przez to jeszcze łatwiej jest ich pokonać.  Bertino całkiem dobrze poradził sobie z pokazaniem procesu dehumanizacji, jakiemu poddawany jest człowiek w sytuacji skrajnego zagrożenia. Przekonująco wykorzystuje dramat głównych bohaterów do budowania napięcia. Problem w tym, że w pewnym momencie po prostu przesadza. Mimo że film nie jest zbyt długi, sekwencje upadku ofiar zaczynają w końcu nużyć, a ich całkowita bezradność zamiast wzbudzać empatię, zwyczajnie irytuje. Nie ma tu tej samej gęstej atmosfery, jaka charakteryzowała 10 lat temu ""Funny Games"". Oglądając ""Nieznajomych"", zacząłem zastanawiać się, co też stało się z Amerykanami. Trzydzieści lat temu Wes Craven zadebiutował podobnym filmem. Jednak jego ""Ostatni dom po lewej"" łamał konwencję, pokazywał, że bezradność można przy odrobinie determinacji obrócić w śmiercionośną broń. Dlaczego 30 lat później bohaterowie nie są już zdolni do logicznego, wręcz perwersyjnego myślenia? Debiut Cravena do dziś robi wrażenie. Obraz Bertino jest robotą solidną, lecz wątpię, by następne pokolenie jeszcze o nim pamiętało.  "
Dziewczyny z St. Trinian (2007),8,"Na rozpoczęcie nowego roku szkolnego otrzymujemy produkt, który z łatwością można nazwać koszmarem pedagogów i filmowych purystów. Pierwszych przerazi całkowity brak poszanowania dla szczytnej idei noszenia kaganka oświaty maluczkim (który często przybiera formę żelaznego kagańca). Drugich odstraszy z kolei pogarda, z jaką twórcy odnoszą się do dobrego smaku i wysublimowanego artyzmu. Tym jednak, którzy potrafią porzucić gorset sztywnych norm moralnych i estetycznych, ""Dziewczyny z St. Trinian"" przypadną do gustu. Film ma w sobie bowiem wszystkie elementy brytyjskiej komedii: jest ekscentryczny, nieco campowy humor ze sporym dodatkiem ekstrawagancji.  St. Trinian to prywatna szkoła dla dziewcząt, która przypomina raczej patologiczną komunę dla wyrzutków. Z niemałym trudem przychodzi odróżnienie uczennic od nauczycieli. I jedni i drudzy oddają się z lubością destrukcyjnym i anarchistycznym działaniom, które z programem nauczania ministerstwa edukacji niewiele mają wspólnego. Zamiast nudnej algebry, chemii czy łaciny, dziewczyny z St. Trinian przechodzą prawdziwą szkołę życia. Adeptki uczelni są mistrzyniami fellatio, potrafią wyprodukować ładunki wybuchowe i powalający z nóg bimber, a gdy trzeba, dokonają również brawurowego napadu i zabłysną w telewizji.  ""Dziewczyny z St. Trinian"" to najnowsze dziecko Olivera Parkera znanego głównie z adaptowania na potrzeby kina dzieł Oscara Wilde'a. Duch niepokornego Irlandczyka unosi się zresztą i nad tym filmem. Przewrotny humor, pełen uszczypliwości, ciepłej ironii, a przede wszystkim zabawy jednoznacznie kojarzy się choćby z ""Bądźmy poważni na serio"". Film nie próbuje być sztuką ani wiekopomnym dziełem. To raczej nieposkromiona impresja zbudowana na barwnych postaciach, przesycona żywiołowością i entuzjazmem. Parker swoim najnowszym filmem przypomina widzom o bogatej tradycji komedii absurdalnej, która na Wyspach zawsze cieszyła się sporym powodzeniem. Ostatnio powróciła do łask w telewizji, a dzięki ""Dziewczynom z St. Trinian"" notuje również triumfalny powrót do kina.  Ów sukces nie byłby możliwy, gdyby nie doskonale dobrana obsada, a przede wszystkim Rupert Everett i Colin Firth. Panowie znajdują się niby na drugim planie, jednak to właśnie oni są ozdobą i największym atutem filmu. Obaj świetnie bawią się swoimi postaciami, racząc widzów i siebie nawzajem zabawnymi, ciętymi i dwuznacznymi komentarzami. Wyraźnie czuć między nimi chemię, i to tak, że w pewnym momencie kryminalna intryga schodzi na drugi plan, zaś najważniejsze staje się pytanie o to, czy Panna Fritton i Geoffrey Thwaites się pocałują.  Fani brytyjskiego humoru będą zadowoleni, reszta poczuje się zniesmaczona. I oto właśnie chodzi.  "
Hellboy: Złota armia (2008),8,"Przygody diabła z wahnięciami własnej tożsamości to prawdziwie świeży oddech po pompatycznym, epickim i odrobinę nadętym ""Mrocznym Rycerzu"". Wszystko jest  tu mniejsze i bardziej ludzkie niż w filmie Nolana, choć dylematy przeżywają niekoniecznie przedstawiciele naszego gatunku. Przede wszystkim jednak nowy ""Hellboy"" to perfekcyjne połączenie komiksu i baśni. Malarskie i niepokojące wizje del Toro ścierają się tu z komiksową werwą. Całość daje rewelacyjny rezultat i niezłego kopa skostniałym od produkcyjniaków i hitów na lato zwojów mózgowych.  Za sprawą hiszpańskiego twórcy bohater z piekła rodem powrócił w iście imponującym stylu: czerwony jak cegła i gorący jak piec.  Od ostatniego spotkania nasz nietypowy bohater z jego dziwaczną paczką na usługach rządu USA kryzys tożsamości dopełnił kryzysem związku. Nie jest łatwo po tym, jak się uratuje świat i rozwali kilka dziwadeł, z ""maleństwa"" wrócić do zmywania naczyń i ścielenia łóżka. Tak już jest skonstruowany ten świat. Kto jednak choć trochę zna Hellboya, dobrze wie, że światów jest wiele, trzeba tylko otworzyć na nie oczy. Zagrożenie przyjdzie ze strony tych, którzy za sprawą naszego gatunku odeszli w zapomnienie i kryją się w mrokach ścieków i brudnych zaułków. Świat elfów i innych dziwadeł pod wodzą księcia Nuady upomni się o swoje prawa.  Kluczowa w szykującej się wojnie okaże się tytułowa złota armia oraz, jak nietrudno się domyślić, nasz czerwonoskóry bohater, który kolejny raz będzie musiał zdecydować, do którego świata przynależy.  Guillermo del Toro to jedna z osobistości współczesnego kina. Na tle bardziej i mniej zdolnych rzemieślników ruchomych obrazów wyróżnia go niepowtarzalna wyobraźnia. Czy mamy do czynienia  z wczesnym i niskobudżetowym ""Cronosem"", ambitnymi produkcjami na pograniczu dramatu i horroru w stylu ""Kręgosłupa diabła"" i ""Labiryntu Fauna"", czy też adaptacjami komiksów pokroju ""Blade"", widać, że facet ma swój niepowtarzalny styl. Wszystkie stworki i labirynty, które wykreował, sprawiły, że zyskał sobie zasłużoną estymę. Umówmy się jednak, że styl stylem, ale twórca ""Mutanta"" momentami niebezpiecznie ocierał się o manierę. Odejście od dzieci, wojny i duchów na rzecz komiksowych postaci i masowej rozrywki dało nowy pozytywny impuls jego baśniowym światom.  W ""Złotej armii"" można by się oczywiście doszukiwać inspiracji malarstwem Hieronima Boscha i Beksińskiego, ja jednak wolałbym nie popadać w przesadę i nadmierną egzaltację. Wystarczy, że ""Hellboy"" to kawał naprawdę świetnego kina rozrywkowego, które zgrabnie balansuje między akcentami komediowymi i dramatycznymi. I chociaż do końca nie wiem, czy oglądałem na ekranie komiks czy baśń, oglądałem to z prawdziwą i niekłamaną przyjemnością. "
Złodzieje (2007),8,"Historia opowiedziana przez Jaime’a Marquesa Olarreagę, debiutującego hiszpańskiego reżysera, powtórzona przy użyciu słów może brzmieć banalnie. Trzeba niezwykłego kunsztu, by opisać krótki wyrywek z życia młodego chłopaka (Juan Jose Ballesta), który kradnie, bo nic innego nie robi tak perfekcyjnie. Nie jest w tym bezmyślny, kieruje się konkretnym celem. Można odnieść wrażenie, że jest to dla niego forma sztuki. Po drodze poznaje dziewczynę (Maria Valverde) i choć pozornie mają ich łączyć tylko wspólne kradzieże, to żaden widz nie da się oszukać - tu chodzi o coś więcej, znacznie więcej.  Reżyser zadbał, by to ""więcej"" pokazane było bardzo subtelnie. Gdy dwoje osób tak dobrze się rozumie, dialogi nie są potrzebne, dlatego jest ich w filmie naprawdę niewiele. W tym wypadku sprawdza się powiedzenie, że więcej można powiedzieć przez milczenie. To ono jest najbardziej sugestywne. Muzyka udowodniła swoja przewagę nad słowami, a cisza przypomniała, co to samotność.  Rolę pierwszoplanową odegrała pasja. To ona łączy głównych bohaterów. Spotkania Aleksa i Sary nie ograniczają się do chęci zdobycia kilku portfeli pełnych gotówki. Każda scena, w której wspólnie obserwują potencjalną ofiarę, pełna jest pożądania, wzajemnej fascynacji. Delikatność, z jaką dotykają przypadkowych przechodniów, wywołuje chwilę napięcia i uniesienia. Ich historia pokazuje kolejne oblicze miłości. Mimo tego, że powstało już kilka innych filmów, których tytuły mogą być kojarzone z obrazem Marquesa, np. ""Złodziejaszek""  Ericka Zonki czy ""Kieszonkowiec"" Roberta Bressona, nie ma sensu ich z nim porównywać.  To nie fabuła jest w tym wypadku najważniejsza, a sposób jej ukazania.   To, co robią głowni bohaterowie, nie budzi protestów. To młodzi ludzie, którzy odnaleźli sposób na wspólne porozumienie. Wciągają widza w swoją grę. Grę, która staje się atrakcyjna także dla nas. I robią to naprawdę skutecznie. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Mamma Mia! (2008),8,"""Mamma Mia!"" jest jak podstarzała hipiska: średnio urodziwa, ubrana we wdzianka z poprzedniej epoki i trochę tandetna. Wszystkie te cechy unieważnia jednak urok osobisty dzieła – wystarczy posiedzieć w jego towarzystwie parę minut, a noga sama zaczyna tupać z ekscytacji, zaś na twarzy pojawia się uśmiech od ucha do ucha. I tak do samego końca...  Czy mogło być inaczej, skoro inspiracją i główną treścią scenicznego pierwowzoru filmu były piosenki szwedzkiego zespołu ABBA, w których swego czasu zakochało się pół świata? Moja Matka do dziś wspomina prywatki przy winie, gdy z głośników magnetofonu sączyły się jedwabiste dźwięki ""Dancing Queen"" i ""Gimme, Gimme, Gimme!'"". Jeszcze dwa tygodnie przed polską premierą ""Mamma Mia!""  wyczytałem, że jego ścieżka dźwiękowa zyskała u nas status złotej płyty, sprzedając się w 10-tysięcznym nakładzie. Nie ma rady – czeka nas nowe (stare) szaleństwo do upadłego.  Musical Phyllidy Lloyd jest kiczem, ale tak rozkosznym, iż przez palce nie może mi przejść jakaś złośliwa obelga. To może napiszę coś o fabule? Rzecz dzieje się na bajecznej wyspie u wybrzeży Grecji, gdzie mieszka sobie Donna (wspaniała Streep) ze swoją dorastającą córą Sophie (Seyfried). Dziewczyna właśnie się zakochała i postanowiła wyjść za mąż. Problem w tym, że nie wie, kto jest jej ojcem. Dwie dekady wcześniej (film rozgrywa się chyba w latach 80. - pocztówkowe wspominki upstrzone są dziećmi-kwiatami z czasów rewolucji 68') Donna miała romans z trzema facetami (Brosnan, Skarsgard, Firth), ale żaden ze związków nie zakończył się hasełkiem ""żyli długo i szczęśliwie"". Któryś z panów (aktualnie statecznych bogaczy) użyczył nasienia przy spłodzeniu Sophie. Tylko który?! Aby rozwikłać tę zagadkę rezolutna małolata rozsyła zaproszenia na swój ślub samczemu tercetowi, który zjawia się na wyspie w komplecie.  Sprawa ojcostwa, choć z początku wydaje się sednem filmu, zostaje rozwiązana zgodnie z zasadami Flower Power. Dużo ciekawsza wydaje się historia weteranów wolnościowego zrywu, którzy dziś ugrzęźli w okowach zwykłego życia. Weselna impreza staje się okazją do ostatniej zabawy na całego, by potem ustalić priorytety i przyjemnie zgnuśnieć. Młodzi powinni za to szaleć do upadłego – kochać się, podróżować po świecie, tańczyć i śpiewać... oczywiście piosenki ABBY. Twórczość skandynawskiej grupy nie zestarzała się ani trochę. Jej rozrywkowy potencjał jest tak silny, że współczesna scena pop może się schować w krzakach.  Nie mam zamiaru już nic więcej napisać. ""Mamma Mia!"" będzie u nas hitem i jest to równie pewne jak kolejna edycja ""Tańca z gwiazdami"". Z tą różnicą, iż w filmie Lloyd są prawdziwe gwiazdy. Chociaż czasami fałszują.     "
10.000 B.C. (2008),4,"Jakie są filmy Rolanda Emmericha, każdy widzi – głośne, głupie i nadęte. ""10.000 B.C."" kontynuuje chlubną tradycję, ale jakoś nie chce mi się go krytykować. To tak, jak ze świąteczną klasyką w rodzaju ""Kevina samego w domu"" - coś tam psioczymy pod adresem telewizji, że znowu puszcza rozlazłe powtórki, ale siedzimy po raz enty przed odbiornikiem i umacniamy się w choinkowym klimacie. No to ja też siedzę i rozpływam się w bombastycznej epickości dla lekko upośledzonych nastolatków z Sosnogorska w Rosji.  W swym nowym filmie Emmerich zastanawia się, jak wyglądała Ziemia dziesięć tysięcy lat przed narodzeniem Chrystusa. Dobra rada dla czytelników w wieku szkolnym: nie radzę dzielić się spostrzeżeniami reżysera na lekcjach historii albo geografii. Takich dyrdymałów nie wymyśliłaby nawet Amy Winehouse po sporej dawce heroiny, a, jak powszechnie wiadomo, gwiazda muzyki lubi  sobie użyć. Mamy więc poczciwe plemię łowców mamutów, na które według przepowiedni spadnie zagłada z rąk okrutnych przybyszy na koniach. Tak też się dzieje, ale jeden dzielny wojownik (Strait) nie daje za wygraną i razem z garstką towarzyszy postanawia wziąć odwet na najeźdźcach. Zawiązuje więc sojusz z innymi ciemiężonymi ludami i wyrusza na wielką bitwę.  Postacie w filmie głównie więc chodzą, ewentualnie dyskutują na temat wolności, miłości i braterstwa. Poprawność polityczna sięga szczytu, gdy Emmerich sugeruje widzom pierwszy  międzyrasowy romans homoseksualny. W sumie nic dziwnego – pozbawieni kobiecego ciepła mężczyźni na pustyni musieli jakoś spędzać wolny czas... Dobrze, że reżyser potrafi jeszcze klajstrować batalistyczne sceny z przytupem. Jeśli dodać do tego wspaniałe widoki w postaci biustu Camilli Belle, otrzymujemy rozrywkę, którą da się spokojnie zakwalifikować do kategorii ""grzeszna przyjemność"". Ja mogę grzeszyć zawsze i wszędzie.  Co znajdziemy wśród materiałów dodatkowych? Będą usunięte sceny, alternatywne zakończenie oraz materiał z planu zdjęciowego. Do tego dokument, w którym reżyser opowiada o tym, co natchnęło go do wyreżyserowania tego filmu. Do wyboru czekają napisy oraz lektor. Obraz w formacie 16:9, dźwięk – Dolby Digital 5.1. "
Podróż do wnętrza Ziemi (2008),6,"Pamiętają Państwo disneyowskie filmy puszczane kiedyś na antenie publicznej Jedynki w sobotnie przedpołudnia? Na przykład historię studenta, który został porażony prądem w sali komputerowej, dzięki czemu posiadł całą wiedzę zapisaną na dyskach twardych. Dlaczego zebrało mi się na sentymenty z dzieciństwa? Wszystko z powodu ""Podróży do wnętrza ziemi 3D"", która jak ulał pasuje do tamtych telewizyjnych zabawek – jest dowcipna, staroświecka i familijna do tego stopnia, że można by ją puszczać na obozach treningowych dla Ligi Polskich Rodzin.  Film, wbrew tytułowi, nie stanowi ekranizacji kultowej powieści Juliusza Verne'a. Scenarzyści traktują literacki pierwowzór przeważnie jako umysłową pożywkę dla własnych bajań. Główny bohater, profesor Anderson (Fraser), dostaje pod opiekę na kilka dni nastoletniego siostrzeńca Seana (Hutcherson). Chłopak przywozi ze sobą pudło, w którym naukowiec odnajduje zużyty egzemplarz ""Podróży do wnętrza ziemi"". Książka należała do zaginionego w tajemniczych okolicznościach ojca Seana, również uczonego. Z notatek w niej zawartych wynika, że historia opisana przez Verne'a nosi w sobie dużo więcej niż tylko ziarno prawdy. Krewniacy ruszają więc do Skandynawii, gdzie, jak wynika z zapisków, znajduje się wejście do tajemnej krainy.  Reżyser, którego główną bronią w roz(g)rywce z widzem są trójwymiarowe obrazki, wypuszcza z ekranu na lewo i prawo wszelakie obiekty. Nieco tandetne efekty specjalne jak ulał pasują do jarmarcznego charakteru tej zabawy. Gra w baseball, gdzie zamiast piłek mamy krwiożercze ryby, wcina na obiad sekwencję szalonej jazdy wagonikami w kopalni. Choć postaci posiadają umiejętność wychodzenia z najgorszych tarapatów, widz łyka te bzdurki niczym wodę z cudownego źródełka. Bądź co bądź stosunkowo rzadko trafiają się u nas pełnometrażowe filmy wykonane techniką 3D. Po seansie ""Podróży"" można by sobie zadać pytanie, czy tak powinna wyglądać przyszłość kina. Wypukłe landszafty z Fabryki Snów bawią przez chwilę, by potem utonąć w mrokach niepamięci.  Na razie wypada się jednak cieszyć zgrabną produkcją łączącą fabularne absurdy (trup, który sam usypał sobie kurhan) z edukacyjnym zacięciem. Zawsze to dużo lepszy sposób spędzania czasu niż słuchanie smutnego pana w okularach z przejęciem rozprawiającego o glinach i piaskowcach. Osobiście wolę tyranozaura, która ugania się za bohaterami po pustkowiach. "
Eastwood po godzinach: Na żywo w Carnegie Hall (1997),5,"Clint Eastwood to człowiek legenda. Prawdziwy amerykański self made-man. Facet, który zaczynał karierę jako podrzędny aktorzyna w serialu, stał się znany jako człowiek bez imienia w spaghetti westernach Sergia Leone, gdzie głównie milczał i zabijał. Dziś uznawany jest, i to zasadnie, nie tylko za jednego z najlepszych amerykańskich aktorów,ale i reżyserów. Eastwood, który jako inspektor Callahan rozwalał bez mrugnięcia okiem i zbędnej dyskusji wszelkiego rodzaju męty, jako człowiek ma też swoją drugą wrażliwszą stronę. Pozwólcie, że użyję jego własnych słów, jakimi zwraca się do widzów: Panie i panowie, nazywam się Clint Eastwood i kocham jazz.  ""Eastwood po godzinach"" to zapośredniczony kamerą Bruca Rickera wyraz miłości wielkiego twórcy do muzyki, a zarazem hołd dla jazzu i reżysera ""Bez przebaczenia"". 17 października 1996 r. na legendarnej nowojorskiej scenie w Carnegie Hall wystąpiły największe znakomitości ze świata jazzu, aby zagrać dla Clinta i z Clintem. Filmowy zapis tego wyjątkowego wydarzenia przerywany jest krótkimi komentarzami bohatera wieczoru i fragmentami filmów z jego udziałem.  Koncert Rolling Stonesów w Carnegie Hall rejestrował sam Martin Scorsese, hołd dla ""brudnego Harry'ego"" – zwykły rzemieślnik, nie zmienia to jednak faktu, że muzycznie ""Po godzinach"" to nie rock and roll, ale prawdziwy jazz - jedyny wkład, jak twierdzą niektórzy, jaki wnieśli jankesi w światowa kulturę i sztukę. Wśród gwiazd wieczoru znajdziemy więc m.in.: Joshuę Redmana, Theloniousa Monka Jr, oraz Charlesa McPhersona. Wszystkim melomanom i fanom twórczości człowieka z Malpaso nie pozostaje więc nic innego, jak zanurzyć się w świecie dźwięku.  Wydanie DVD prócz standardowych opcji, dostępu do kilku wersji językowych napisów czy wybranych scen, zawiera bonus w postaci dokumentu o wdzięcznej nazwie ""Eastwood po zmroku"".  Dziesięciominutowy film pokazuje kulisy przygotowania koncertu i rejestruje wypowiedzi artystów w nim uczestniczących. Minusem jest fakt, że widzowie, którzy nie znają języka Szekspira, wiele z niego nie zrozumieją, bowiem nie można obejrzeć go z napisami. Dla melomanów istotna wydać się może informacje, że film udźwiękowiony jest w systemie Dolby Surround 2.0. Tyle o dodatkach, językach i innych takich. Istotą jednak jest muzyka, a ta nie wymaga tłumaczenia i wszędzie jest zrozumiała. "
Ogród Luizy (2007),6,"W dziele Wojtyszki kobieta powinna siedzieć w domu, zajmować się ogrodem albo obierać kartofle. Słusznie! Po co bidulka miałaby wychodzić na miasto, skoro pełno tam bandytów i zboczeńców. Świat nie jest fajnym miejscem – albo masz prawdziwego mężczyznę u boku, albo kończysz jako podrzędna dziwka. Szowinizm wpisany w kod genetyczny filmu nie dyskredytuje go jednak. To kawał niezłego kina, które wykazuje czasem psychologiczną przenikliwość i potrafi wynaleźć drugie dno w publicystycznej trumience.  Plakat ""Ogrodu Luizy"" sugeruje silne powiązania z gatunkiem sensacyjnym – Marcin Dorociński z papierosem w ustach przymierza się do strzału ze strzelby. Zdolny aktor wciela się tu w postać gangstera Fabia, który symuluje chorobę psychiczną w obawie przed więzieniem. Nudną egzystencję szpitalną zakłóca przybycie Luizy (Soliman), córki lokalnego bonza (Stroiński) ubiegającego się o fotel burmistrza. Dziewczyna cierpi na schizofrenię, więc dbający o wizerunek ojciec woli schować ją przed światem za murami wariatkowa. Luiza jest delikatna, ufna i naiwna – dla korzystającego z usług ukraińskich prostytutek Fabia stanowi emocjonalny punkt odniesienia w tandetnym i groźnym świecie bandziorów. Bohater najchętniej zamknąłby ją w swojej rezydencji razem z kotem, by po długim dniu ściągania haraczy móc delektować się widokiem czystej niewiasty (nie żebym twierdził, iż damy lekkich obyczajów się nie myją).  Dla Wojtyszki to takie samo ubezwłasnowolnienie jak trzymanie kogoś w zakładzie dla obłąkanych. Mimo to reżyser nie krytykuje zbytnio męskich fantazji, na których trzyma się przecież fizyka i metafizyka rzeczywistości. Ta została zaś wyjęta z doniesień lokalnych gazet – dookoła panoszy się korupcja i chamstwo, a przestępcy w biały dzień strzelają do policjantów. Kryminalny wątek ciągnie się przez większość filmu niczym sfrustrowany mąż za żoną na zakupach. Dopiero w końcówce reżyser dobudowuje trochę napięcia, ale nie stać go na to, by urządzić na oczach widza tragiczny finał. Nie będę się jednak wyzłośliwiał. Dorociński jest tutaj rewelacyjny i choćby dla niego warto ""Ogród Luizy"" obejrzeć.  Wśród materiałów dodatkowych znalazły się galeria zdjęć oraz zwiastuny innych filmów dystrybuowanych na DVD przez TiM. ""Ogród Luizy"" wchodzi w skład wydawnictwa ""Gwiazdy polskiego kina"", w ramach którego wypuszczone również będą m.in. ""Nadzieja"" i ""Niezawodny system"". Obraz w formacie 16:9, a dźwięk – D.D. 5.1."
Przebudzenie (2007),5,"Gdy jesteś białym anglosaskim krezusem, nie powinieneś zadawać się z rasowymi mniejszościami. Przedstawiciele tychże są dostatecznie sfrustrowani faktem, iż nie stać ich na mieszkanie w kraju, gdzie za leczenie płaci się grube pieniądze. Poniższa rada płynie z filmu ""Przebudzenie"" w reżyserii Joby'ego Harolda, który na bazie medycznego thrillera próbuje przekazać ukryte prawdy na temat amerykańskiego systemu służby zdrowia. Niesamowita bzdura, ale ogląda się ją nieźle. No chyba, że boicie się widoku bebechów Haydena Christensena.  Ów aktor o spojrzeniu równie głębokim co miska z mlekiem dla kota wciela się tu w postać przemysłowca Claytona, którego firma zatrudnia połowę miasta. Młodzieniec nie jest jednak szczęśliwy. Cierpi na chorobę sercową, a w dodatku jego matka (Olin) nie ma serca dla ślicznej Sam (Alba), z którą zaręczył się jakiś czas temu. Bohaterowi pozostaje więc czekanie na przeszczep. Gdy taka okazja się nadarza, bierze szybki ślub z Sam i wyrusza do szpitala, by poddać operacji wymiany feralnego organu.  Podstawą do napisania tej historii stały się przypadki pacjentów, którzy pomimo podanej narkozy odzyskali przytomność w trakcie zabiegu chirurgicznego. Nieszczęśnicy odczuwali każde cięcie lancetu, ale całkowity paraliż nie pozwalał im poinformować lekarzy o zajściu. Podobna nieprzyjemność spotyka również Claytona, chociaż w jego przypadku należałoby to uznać za błogosławieństwo. Z podsłuchanych rozmów bohater dowiaduje się bowiem, że pewnym osobom zależy na pozbyciu się go. Reżyser-cudotwórca znajduje jednak sposób na wyrwanie naszego bogacza ze szponów śmierci. Albo sens, albo suspens – chciałoby się powiedzieć. Twórcy, zamiast zagłębiać się w medyczne zawiłości, wolą wydziergać na naszych oczach kryminał z metafizycznymi ambicjami.  Podczas gdy logika odlatuje na wczasy, Harold kombinuje, jakby tu zaskoczyć widza. Parę fabularnych przewrotek wychodzi mu zresztą nie najgorzej. ""Przebudzenie"" nie dostarcza powodów do drzemki już choćby z tego powodu, że Jessica Alba raczyła odsłonić przed kamerą co nieco ze swoich wdzięków. Panowie będą robić maślane oczy w stronę kinowego ekranu, a panie oddadzą się miażdżeniu wzrokiem swych partnerów. Rozrywka na całego! "
Uprowadzona (2008),8,"Uwaga, dobry film akcji! Liam Neeson wciela się tutaj w rolę byłego szpiega Bryana, który dorabia sobie na emeryturze, ochraniając gwiazdeczkę pop. Dawne życie zawodowe odbija się wciąż na prywatnym – bohater jest rozwodnikiem, a nastoletnią córkę widuje przy okazji urodzin. Nawet wtedy nie wypada jednak wystarczająco korzystnie. Jako prezent kupuje swej pociesze zestaw do karaoke, który nie może się równać z podarkiem od ojczyma-miliardera – wspaniałym koniem. Ten ładnie sklajstrowany emocjonalny początek jest wstępem do sensacyjnej rozwałki na pełnych obrotach.  Córeczka postanawia wybrać się do Paryża razem ze swą puszczalską przyjaciółką, choć ojciec ostrzega ją przed niebezpieczeństwami czyhającymi na śliczne dziewczęta z Ameryki. Bryan ma oczywiście rację, bo tuż po przyjeździe obie pannice zostają porwane przez albański gang handlujący żywym towarem. Bohaterowi nie pozostaje nic innego, jak wsiąść w pierwszy samolot i zrobić porządek nad Sekwaną. W poprzednich filmach, których producentem i współscenarzystą był Luc Besson, po intrygującym zawiązaniu dochodziło do niekontrolowanego poślizgu militarnego. Tym razem wygląda to inaczej: twórca ""Leona zawodowca"" do spółki z reżyserem Pierre'em Morelem trzyma akcję za ryj, choć tempo i tak jest rajdowe.  Przede wszystkim jednak ""Uprowadzona"" ma w obsadzie dobrego aktora, który potrafi bez fałszu wygrać proste motywacje bohatera. Neeson nie robi z Bryana szlachetnego amerykańskiego herosa – z jego twarzy przebija silna wola znalezienia latorośli za wszelką cenę. Aby postawić na swoim,  jest w stanie strzelić do niewinnej kobiety. Sceny sadyzmu są pomysłowe, a czasami nawet zabawne. Twórcy nigdy jednak nie przekraczają cienkiej granicy dzielącej film od groteski.  W ostatecznym rozliczeniu ""Uprowadzona"" okazuje się ostrzeżeniem przed napływem imigrantów do Francji. Besson, który parę lat temu z uznaniem wypowiadał się o zdolnych Arabach z getta, dziś wskazuje na zagrożenie płynące ze strony przyjezdnych. Inne narodowości to zorganizowana przestępczość, rozpusta i ogólna degrengolada. Na szczęście Francuzi mają jeszcze przyjaciół zza Oceanu – ich twarde zasady moralne są jak uderzenie Biblią po pustej socjalistycznej głowie. "
Szkoła podstawowa (1991),8,"W  dokumencie ""Tatinek"" Zdenek Sverak wspomina, jak pokłócił się pewnego razu ze swoim synem, Janem. Żona powiedziała mu wówczas: ""Nie nazywaj go sk... To przecież ojciec twoich wnuków!"". Stary i młody spierają się czasem do upadłego, obrzucając przy tym niesmacznymi obelgami, ale filmy robią znakomite. ""Szkoła podstawowa"" była pierwszym wspólnym obrazem czeskiego duo i od razu okazała się sukcesem – w 1991 roku Akademia Filmowa postanowiła nominować ją do Oscara. Nic dziwnego, każdy Amerykanin wzruszy się losem dzieciaków poddawanych subtelnej manipulacji.  Rzecz dzieje się po II Wojnie Światowej w małej miejscowości. Pierwsze sceny mogą być dowodem na to, że współcześni uczniowie nie są wcale takimi degeneratami w porównaniu z dawną młodzieżą. Ta z filmu Sveraka znęca się psychicznie nad swoją nauczycielką do tego stopnia, że biedna kobieta zmuszona jest opuścić przybytek edukacji. Jej miejsce zajmuje Igor Hnizdo – edukator pozujący się na byłego partyzanta i zajadłego antyfaszystę. W rzeczywistości jest on mitomanem pragnącym wyłącznie dobrać się do niewieścich majtek. Czeskie kobiety nie należą do najcnotliwszych, więc nowy pedagog nie ma większych problemów z zaspokajaniem brudnej chuci. Wychowankowie zaczynają go jednak traktować jak autorytet – imponuje im rzekoma przeszłość surowego nauczyciela.  Kogo właściwie symbolizuje figura Hnizdy? Czy nie jest on aby zapowiedzią zbliżającej się dyktatury komunistycznej, która będzie indoktrynować szkoły na wszelkie możliwe sposoby? Przeciwwagę dla tej postaci stanowi ojciec jednego z chłopców grany przez Sveraka seniora. To inteligent reprezentujący dorobek kulturalny i naukowy pokoleń. Bitwy o duszę dzieciaka nie będzie, bo twórców nie interesuje stawianie jasnych ideologicznie wywodów. Tkanka rzeczywistości nie zostaje naruszona – czas płynie dalej, a bohaterowie pogrążają się dalej w nieznośnej lekkości bytu. Subtelny humor sprawia, że widz ma ochotę do nich dołączyć.  Wśród dodatków znalazły się wyłącznie zapowiedzi filmów w kinach i na DVD. Obraz w formacie 4:3, dźwięk – Dolby Digital 2.0. Do wyboru czekają napisy bądź lektor. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Ranczo Wilkowyje (2007),6,"Na ranczu w Wilkowyjach jest wszystko, wszystko, co powinno być na polskiej wsi. Jest ksiądz, jest wójt, jest ławka przed sklepem i nieuprzejma sprzedawczyni. Jest córka wójta i tajemniczy nieznajomy. I są miejscowi smakosze. Czas leci od mszy do mszy, od butelki do butelki, od święta do święta. Czyż nie jest pięknie? Nikt się nie śpieszy, chyba że doktor pędzący na sygnale do omdlałego wójta.  Wszystko przebiegałoby bez zmian: wiosna, lato, jesień, zima, wiosna, lato, jesień, zima… gdyby nie dwa pierwiastki obce. Porządek burzy amerykańska para i pan Czerepach (zły, zły, zły – Artur Barciś). Skoro wprowadza zamęt w sielankowym życiu mieszkańców, na pewno przyjechał z miasta.  Młoda Amerykanka, Lucy (Ilona Ostrowska) mieszka w Wilkowyjach już od dawna. Żyje w przyjaznych kontaktach z tubylcami, a co ważniejsze, jest przez nich akceptowana. Ale oto pojawia się kolejna amerykańska postać, tym razem z zewnątrz – eksmąż Lucy (Radosław Pazura – zły do szpiku kości, od charakteru aż po akcent), a raczej mąż, Louis. Nie należy zapominać, że w tym całym polsko-amerykańskim zamieszaniu jest jeszcze Kusy (Paweł Królikowski), miejscowy alkoholik z uśpionym nałogiem, będący zarazem chłopakiem naszej bohaterki. A na dodatek ksiądz kazał się poczciwinie usunąć, bo ślub to świętość.  Ostoją porządku są czterej eleganccy panowie przesiadujący na ławeczce. Bóg mi świadkiem, że obdarzyłam ich szczerą bezinteresowną sympatią. Nie są przekoloryzowani, a jednak bawią. Co więcej – żadne tam obiboki! Co to, to nie! To ludzie, którzy wybrali swoja drogę życia. I jakie to piękne! Jeśli tylko zapragną coś w życiu zmienić, zrobią to. Nawet Solejukowa (Katarzyna Żak) zamieni się w seksbombę, jeśli tylko będzie miała taki kaprys. Ale po co to wszystko? Tu nikt nikomu nie musi niczego udowadniać.  Wieś nie byłaby wsią, gdyby wszystko nie skończyło się dobrze.  I duma mnie rozpiera, że Polacy robią takie piękne filmy o naszej narodowej wsi. Łatwo pokazać babę w chuście, czterech sepleniących pijaków na ławeczce, wóz z koniem i śmiać się z ich ciemnoty i zaściankowości. Ale zrobić to z klasą, to sztuka. Łatwiej śmiać się z nich, niż z samych siebie. Może właśnie dlatego jedyne zabawne polskie komedie rozgrywają się na wsi. Z wielkim rozczuleniem wspominam ""Wesele"" Wojciecha Smarzowskiego czy ""Pieniądze to nie wszystko"" Juliusza Machulskiego.  Mała miejscowość z kapliczką na skrzyżowaniu to przecież prawie egzotyczny świat. Ktoś tak jeszcze dziś żyje? Ktokolwiek? Otóż, Andrzej Grembowicz (autor scenariusza) zadbał, by postaci były autentyczne, a przy tym budziły naturalne uczucie ciepła. Szerząca się urbanizacja niszczy takie perełki wiejskiej enklawy. I serce ściska, że może nadejść taki moment, że będziemy musieli odgrzebywać z kurzu film Wojciecha Adamczyka, żeby zobaczyć, jak to kiedyś było. Tymczasem kurz nie zdąży osiąść. Wkrótce znowu go obejrzę.  Wydanie DVD zapewnia możliwość obejrzenia filmu z angielskimi napisami i bezpośredni dostęp do poszczególnych scen. W dodatkach obejrzeć można kulisy tworzenia obrazu – pogrupowane w działy tematyczne, kinowy zwiastun i niewykorzystane sceny, np. bardzo romantyczną wersję zakończenia. "
Chłopaki też płaczą (2008),7,"Ekipa Judda Apatowa raz jeszcze popisała się tworząc piekielnie inteligentną, prześmiewczą komedię o niezwykle konserwatywnym przesłaniu. Jeśli Watykan jeszcze nie finansuje ich filmów, to powinien to zacząć robić jak najprędzej. Rzadko kiedy można w kinie oglądać równie moralizatorski film, który zamiast męczyć i przynudzać, wprowadza w dobry nastrój.  Główny bohater ""Chłopaki też płaczą"" ma na imię Peter i osiągnął już wszystko, co powinien. Ma stałą pracę i tę samą partnerkę od pięciu lat. Może się ustatkować, przestać starać i oddać powolnemu obrastaniu tłuszczem. Dla niego wszystko jest cacy. Niestety nie dla jego dziewczyny, która z przerażeniem patrzy na zombie, jakim staje się Peter. Nie potrafi znieść jego lenistwa, braku dbałości o siebie i swoje otoczenie. Nie zauważa jednak, że on ze stoickim spokojem znosi jej brak gustu i wykorzystywanie go jako wieszak na torebki na oficjalnych przyjęciach. Widzi tylko własne niedopasowanie i znajduje na to tylko jedno rozwiązanie - zdradę.  Żyjący w błogiej nieświadomości Peter jest całkowicie zaskoczony zerwaniem. Ani praca, ani przypadkowy seks nie są w stanie zagłuszyć rozpaczy po stracie bezpiecznej, choć czasem irytującej Sary. Jednak Amerykanie zbudowali swój kraj na każdą okazję: gdy masz dużo pieniędzy, pozbywasz się ich w Las Vegas, stare ciało przeżarte alzheimerem i chorobą Parkinsona wygrzewasz na Florydzie, zaś na miłość (tę straconą i tę zyskaną) najlepszym lekarstwem są Hawaje. Peter tu właśnie pozna czym jest prawdziwe uczucie, a wszystko to za sprawą byłej już dziewczyny, jej nowego chłopaka i pewnej atrakcyjnej recepcjonistki.  Choć Judd Apatow gra tym razem drugie skrzypce, zadowalając się jedynie rolą producenta, to w filmie wyraźnie zauważa się ten sam schemat co we ""Wpadce"". Podopieczni Apatowa Nicholas Stoller i Jason Segel wykorzystują podobny humor, wielokrotnie korzystając z rubasznych dowcipów, by koniec końców opowiedzieć bardzo konserwatywną historyjkę o zaletach monogamii i szukania właściwego partnera, a nie decydowania się na kompromisy. Twórcy doskonale wiedzą, że aby dotrzeć do widza trzeba mówić jego językiem, świrują więc i balansują na granicy dobrego smaku. Hollywood przyzwyczaiło nas, że tego rodzaju humor prowadzi do głupawych komedyjek. Apatow i jego podopieczni udowadniają, że można go również wykorzystać ze sprytem i zaskakującą przewrotnością.  Stałej ekipie aktorów Apatowa towarzyszą tym razem dwie jakże urodziwe niewiasty: Kristen Bell i Mila Kunis. To interesujące, że w komediach Apatowa faceci są zawsze zwyczajni, by nie powiedzieć 'nieatrakcyjni', podczas gdy aktorki to zupełnie inna liga - młode i zachwycająco piękne. To odrealnia film, czyni go bardziej bajkowym, ale - paradoksalnie - jest zapewne jednym z sekretów sukcesu ""Wpadki"", ""Supersamca"", a teraz i ""Chłopaki też płaczą"". Tak - komedia Stollera to pewny hit, przypadnie do gustu i męskiej i żeńskiej części widowni. "
[Rec] (2007),8,"Zapomnijcie o Azji! Teraz królestwem mroku, przerażenia i grozy jest Europa. O palmę pierwszeństwa walczą w zasadzie dwa kraje: Francja i Hiszpania. Ta ostatnia odniosła w ubiegłym roku olbrzymi sukces dzięki filmowi ""[Rec]"", który zawitał - na szczęście - także do Polski.  Pomysł nie jest nazbyt oryginalny. Od czasu ""Blair Witch Project"" kamera wideo jest stałym elementem horroru. Tym większe należą się twórcom brawa. Trudno jest bowiem stworzyć oryginalną fabułę, jednak jeszcze trudniej przekonująco wykorzystać wyświechtaną kliszę.  Tym razem nagrywająca wszystko kamera należy do stacji telewizyjnej i używana jest do kręcenia materiału do paradokumentalnego reality show, w którym młoda prezenterka przygląda się z bliska pracy różnych służb mundurowych. Bohaterami kolejnego odcinka są strażacy. Dziewczyna szybko orientuje się, że życie w remizie jest dość nudne i składa się głównie z bezczynnego czekania na wezwanie. Prezenterka obawia się, że żadnej akcji nie będzie, co oczywiście zepsuje jej program i tak przez nikogo nie oglądany. Jak się okazuje, martwi się zupełnie niepotrzebnie. Strażacy otrzymują wezwanie. Nie jest to pożar, ale zawsze to lepsze niż nic. Kiedy na miejscu pogryziony przez kobietę zostaje policjant i strażak, a dom służby miejskie odcinają od świata, program telewizyjny i pogoń za sensacją przestają się liczyć - rozpoczyna się dramatyczna walka o przetrwanie.  Jaume Balagueró tym razem odrobił lekcje dokładnie. Nie przeszarżował i zbudował nastój przy użyciu bardzo prostych środków. Znakomicie stopniuje napięcie, zaczynając od dezorientacji, irracjonalnej paniki, niepewności, stopniowo wprowadzając coraz bardziej brutalne elementy, nie spiesząc się, dzięki czemu punkt kulminacyjny robi naprawdę duże wrażenie.  ""[Rec]"" absolutnie zaskakuje dojrzałością, prostotą i kreowanym napięciem. Żadnej z tych rzeczy się nie spodziewałem. Na Balagueró już dawno położyłem krzyżyk dochodząc do wniosku, że nie jest on w stanie stworzyć poprawnego, a co dopiero dobrego filmu. Jest on bowiem autorem najgorszego horroru lat 90., jaki miałem nieprzyjemność oglądać, a mianowicie ""Bezimiennych"". Jednak od tamtej pory minęło już sporo czasu. Okres ten reżyser wykorzystał do nauki swojego fachu i w końcu stworzył horror z prawdziwego zdarzenia.  Zdecydowanie jeden z najlepszych filmów gatunku w ostatnim czasie. Oby Balagueró nie osiadł na laurach i zrobił jeszcze kilka podobnych, a może i lepszych filmów. "
Zemsta nieboszczyka (2007),6,"John ma słabość do młodych, przystojnych, zagubionych mężczyzn, zwłaszcza deklarujących zainteresowanie Sztuką. Nie potrafi odmówić im pomocy, chucha na nich i dmucha licząc, że ich talent rozkwitnie - trochę akcji w sypialni również nie zaszkodzi. Niestety John wybiera zawsze ten sam typ faceta, który prędzej lub później odwróci się od niego, wykorzysta go i porzuci. Nic więc dziwnego, że któregoś dnia czara goryczy musi się przelać. Kropla, która to sprawi, ma na imię Sebastian.  Sebastian to ostatni z całej serii przegranych spraw, których podjął się John. Przystojny mężczyzna pragnący zostać pisarzem był idealnym obiektem dobroci starzejącego się nauczyciela muzyki, który nie całkiem pogodził się z tym, że nigdy nie zostanie gwiazdą opery. Jednak po pół roku pustego łóżka, czystego brulionu i stosu niezapłaconych rachunków John ma dosyć i postanawia dać aroganckiemu ogierowi lekcję literatury, której ten nie zapomni do końca życia. Jak się okazuje John potrafi być doskonałym nauczycielem, kiedy ma odpowiednią motywację. Jego lekcji Sebastian rzeczywiście nie zapomni aż do śmierci… a nawet i dłużej. To radykalnie odmieni życie Johna.  ""Zemsta nieboszczyka"" jest drugim filmem pełnometrażowym w dorobku reżyserskim Alana Cumminga. I jest to dzieło dość udane. Zgrabna czarna komedyjka z elementami makabry bawi wyśmiewając niedoszłych Artystów. Cumming w roli Johna jest bezbłędny. Cudownie odgrywa pełne manieryzmu zachowanie bohatera kreując go z początku na ciapowatą kluchę, by później uczynić z niego pełnokrwistego szaleńca. Boreanaz również przekonał mnie do siebie, choć może zasługę należy przypisać tu nie tyle jego grze aktorskiej co może mało seksownemu, ale za to zabawnemu biustonoszowi.  Niestety film mało kto doceni, a wszystko za sprawą niezrozumiałej strategii marketingowej dystrybutora. Tytuł, okłada a nawet opis filmu na płycie sugeruje, że mamy do czynienia z horrorem. To zaś kieruje film do niewłaściwego odbiorcy. W ""Zemście nieboszczyka"" nie ma absolutnie nic z horroru (samo pojawienie się ducha to trochę za mało). Co więcej opis na okładce sugeruje zupełnie inny rozwój akcji, podczas gdy w rzeczywistości opisuje CAŁY film. Mam jednak nadzieję, że mimo to właściwy odbiorca ""Zemsty nieboszczyka"" nie przerazi się tytułem i okładką i sięgnie po film, bo naprawdę warto.  Polskie wydanie DVD to typowy produkt dystrybutora. Oznacza to de facto brak dodatków (jeśli nie liczyć notek filmograficznych i zapowiedzi innych tytułów dystrybutora). Za to obraz jest anamorficzny (16:9) a dźwięk w DD 5.1 (wersja oryginalna lub lektor) bądź DTS ES (wersja oryginalna) do wyboru. Warto również podkreślić fakt, że ""Zemstę nieboszczyka"" otrzymujemy wcześniej niż chociażby Amerykanie. W Stanach film pokazywany był w ubiegłym roku na kilku festiwalach, lecz do dziś na DVD się nie ukazał. "
Dziewczyna moich koszmarów (2007),4,"Kim jest czterdziestoletni singiel? Wdowcem, rozwodnikiem, a może gejem? Nawet dzieci zastanawiają się nad tą niecodzienną sytuacją. Z chęcią im podpowiem – odpowiedź D, D jak dlaczego niby taki mężczyzna miałby się żenić?  Mowa o czterdziestoletnim samotniku Eddiem Cantrow (Ben Stiller), który staje przed życiowym dylematem: ona czy cała reszta. W końcu za namową ojca (Jerry Stiller) i przyjaciela (Rob Corddry) ulega. Bierze ślub z piękna blondynką Lili (Malin Akerman), którą poznał w nietypowej sytuacji, próbując odzyskać jej torebkę skradzioną przez ""bandytę"". Inną znaczącą motywacją była potrzeba ratunku ukochanej przed dwuletnim kontraktem w Holandii, na który wysyłają tylko singli. Zapowiada się cudowny wyjazd w bajeczną podróż poślubną do Meksyku. Nie trudno się domyślić, że żona to nie to samo co narzeczona. Pojawiają się nieoczekiwane problemy... Tylko z kim? Z nieposłuszną żoną czy kłamliwym mężem? Dziewczyna moich koszmarów czy mąż, którego należałoby pozostawić na pastwę krokodyli (można by je tam celowo wpuścić) w czasie nielegalnej przeprawy przez Zatokę Meksykańską?  Czy to źle, że dziewczyna lubi śpiewać? Czy to źle, że sok jabłkowy wypływa jej nosem? Czy to źle, że czuje się oszukana, gdy mąż wraca nad ranem? I co z tego, że nie zarabia pieniędzy? Ma pasję, chce naprawiać świat. A to, że własnoręcznie wyszyła poduszkę z ich podobiznami, w ogóle się nie liczy? A co robi ukochany? To trzeba zobaczyć.  Żart, owszem, śmieszny. Szczególnie, gdy można popatrzeć, jak niegrzeczny małżonek zostaje ukarany przez ""niegrzeczną"" żonę i zmuszony do desperackich prób wydostania się z Meksyku zmaga się z przeciwnościami losu. Jeden plus – przynajmniej nauczył się hiszpańskiego i może jego wartość wzrośnie.  Dodatki do wydania DVD są dla odmiany dużo bogatsze niż osobowość głównego bohatera. Dostarczają kolejnej dawki dobrego humoru. Wydanie daje duży wybór wersji językowych dla mężów, którzy wielokrotnie przedłużali swój pobyt w różnych krajach. Wywiad z ojcem i synem Stillerami umożliwi odzyskanie sympatii dla aktorów, którzy wcielają się w filmowe postaci podsuwające argumenty za wymyślnymi torturami tuż przed krzesłem elektrycznym. Ciekawe komentarze braci Farelly dadzą wskazówki, jak spędzić czas na palnie, by się nie nudzić, a wycięte sceny przedłużą radość fanów filmu. Dla zainteresowanych znajdą się nawet instrukcje rzutu jajkiem. Naprawdę polecam!  Czy film jest jest dobry? Absolutnie tak, bo gorszy od Eddiego Cantrowa być nie może."
Mumia: Grobowiec Cesarza Smoka (2008),5,"Trzecia ""Mumia"" to obraz dla tych, którym obca jest cierpliwość, mozolne zdobywanie wiedzy i doświadczenia. To obraz dla tych, którzy okoniem stają słysząc kolejne zakazy, nakazy, którzy buntują się przeciwko narzuconym obowiązkom. To wreszcie film dla tych, którzy szukają wrażeń, mocnych, ekstremalnych, natychmiastowych. Rob Cohen stworzył widowisko dynamiczne, głośne i równie puste, co terakotowy żołnierz.  ""Mumia: Grobowiec Cesarza Smoka"" to pochwała brawury, nieodpowiedzialności, nieposłuszeństwa i pieniactwa. Gdyby bowiem bohaterowie filmu zachowywali się tak, jak im przystoi, cała heca nie miałaby miejsca. Rick nudzi się niemiłosiernie, Evelyn tęskni za przygodą, a ich syn porzuca ciepłe pielesze uniwersytetu. I tak oto, gdy tylko nadarza się okazja, cała trójka radośnie, z uśmiechem na ustach rzuca się w wir chaosu, który przecież grozi poważnymi konsekwencjami dla całego świata. Jednak dzięki temu znów czują się rodziną, a ich uczucia kwitną.  Cohen nie po raz pierwszy udowadnia nam, że lubi życie na dużych obrotach. Ci, którym podobał się ""xXx"" czy ""Szybcy i wściekli"" od razu poczują się na seansie ""Mumii"" jak w domu. Szczątkowa fabuła jest tu tylko pretekstem dla zaprezentowania pełnych możliwości amerykańskiej Fabryki Marzeń. A są one niemałe. Sceny akcji są dynamiczne i widowiskowe. Film niemal cały czas pędzi na wysokich obrotach pośród coraz to bardziej ekstrawaganckich (choć lekko niedopracowanych) efektów specjalnych. W momentach na zebranie oddechu serwowane są nam zabawne scenki rodzajowe - wymuszone, ale jestem pewien, że i tak rozśmieszą wielu.  O aktorstwie trudno tutaj mówić. Fraser, Bello, Ford, Hannah i inni mają jedynie wydeklamować swoje kwestie i robić głupawe miny. Z tych prostych zadań wywiązują się dość dobrze. Najlepiej wychodzi to Fraserowi, który chyba już na zawsze porzucił marzenia o ambitnym aktorstwie (a szkoda). Młody Ford niestety drażni już bardziej - nie ma w sobie wystarczająco wiele z błazna. Bello stara się jak może, ale jako brunetka sporo traci. Zaś Jet Li pełni tylko i wyłącznie funkcje dekoracyjne.  ""Mumia: Grobowiec Cesarza Smoka"" to kwintesencja letniego kina: pusta forma, ale za to jak lśni w mrokach kinowej sali. Jeśli tego właśnie szukacie, to z całą pewnością na filmie Cohena się nie zawiedziecie. "
Mroczny Rycerz (2008),7,"W ""Księdze Drogi i Cnoty"" czytamy: Kiedy [ludzie] dowiadują się, że dobro jest dobrem, pojawia się i zło. Dlatego byt i niebyt rodzą się nawzajem, trudne i łatwe rodzą się nawzajem. Tę samą prawdę, w wersji przetrawionej przez komercyjną maszynerię wielkich wytwórni filmowych i wyplutej w postaci łatwo przyswajalnej papki, przekazuje nam również Christopher Nolan w ""Mrocznym Rycerzu"". Ambitne, epickie widowisko ma w sobie wszystkie cechy czyniące z niego obiekt pożądania młodych, gorących umysłów nastolatków. Niestety sam Nolan nie wytrwał w Drodze i zboczył na ścieżkę Kompromisu. Ta tragiczna w swych konsekwencjach decyzja czyni z filmu obraz ułomny, daleki od tego, czym rzeczywiście mógł się stać. Oczywiście trzeba oddać Nolanowi sprawiedliwość i stwierdzić, że przy takim budżecie nie mógł on swojej wizji w pełni urzeczywistnić. Innym jest jednak pytanie, czy będąc tego świadomym powinien w ogóle próbować. Nolan, podobnie jak bohaterowie ""Mrocznego Rycerza"", odpowiada na nie twierdząco. Jednak skutki takiej postawy są wielce niszczycielskie i dla bohaterów, i (niestety) dla reżysera.  Przez dwie trzecie filmu ""Mroczny Rycerz"" jest obrazem ocierającym się wręcz o genialność. Nolan nasyca go mrokiem, desperacją, zapuszczając bohaterów w labirynt bez wyjścia. Buduje atmosferę doskonale znaną czy to z ""Memento"", czy też z ""Bezsenności"". Rzeczywistość powoli rozpada się pod wpływem decyzji podejmowanych przez główne postaci filmu: Batmana, Gordona, Denta. Pierwsze minuty filmu to czas ich triumfu. Jest to jednak zarazem początek ich końca. Im większy wprowadzają w mieście porządek, tym większy chaos wkrada się na ulice Gotham City. Gdzie pojawia się dobro, tam rodzi się zło. I tu pojawia się paradoks i dramat bohaterów: świat dąży do równowagi, im silniejsze jest prawo, tym większe jest parcie na zło. Im skuteczniejszy jest w swej walce ze ""złem"" Batman, tym skuteczniejszy w walce z ""dobrem"" jest Joker.  Nolan genialnie buduje mroczną atmosferę na granicy histerii i szaleństwa. Batman, Joker i Dent walczą ze sobą nawzajem i ze swoimi własnymi demonami. Zostają postawieni pod ścianą, a jednak nie potrafią odrzucić tego, kim są. W swym zaślepieniu kontynuują walkę, choć coraz lepiej widać, że niszczy ona i ich, i wszystkich wokół. Przez chwilę zdaje się, że Batman wyrwie się z tego piekła, lecz jest to tylko złudna nadzieja. I tak oto Nolan doprowadza historię prawie na szczyt wielkości i...  Nic. Absolutnie nic. Nolan poddaje się wymogom komercji. Wypacza narzuconą filmowi konwencję, wprowadzając kompletnie nieuzasadnione psychologicznie dobro i patos. Każda kolejna minuta końcówki jest torturą nie do wytrzymania dla tych, którzy z fascynacją śledzili wcześniejsze losy bohaterów. Wywołujące torsje deklaracje o szlachetności ludzkości i ""cichym bohaterstwie"" miażdżą genialną produkcję, sprowadzając ją do poziomu kolejnej hollywoodzkiej cepeliady. Nolan oddaje pola i choć sam zdaje się w zakończenie nie wierzyć (próbując tu i ówdzie przemycić nieco z wcześniejszego cynicznego punktu widzenia) wykonuje oczekiwania wielkiej wytwórni. Koniec końców ""Mroczny Rycerz"" okaże się tylko kolejną adaptacją komiksu... z pustymi ambicjami. To zapewnia zyski, lecz prawdziwy artysta na kompromis nigdy nie idzie.  Realizatorsko ""Mrocznemu Rycerzowi"" nie można nic zarzucić. Zdjęcia zapierają po prostu dech w piersi, a muzyka stanowi ich doskonałe uzupełnienie. Heath Ledger w roli Jokera dalej poszerzał swoje emploi, grając rolę zaskakująco odmienną od wszystkiego, co pokazał wcześniej. Charyzmatyczny, groteskowy, fascynujący – jego Joker jest właśnie taki, jakim być powinien. Ledger zagrał go na tyle przekonująco, że stał się on bytem niezależnym od wcześniejszych Jokerów, a w szczególności od słynnej kreacji Jacka Nicholsona. Mniej widowiskową, ale równie interesującą kreację stworzył Aaron Eckhart jako Harvey Dent. Idealnie zaprezentował zarówno jasną, jak i mroczną stronę osobowości prokuratora okręgowego. Bale gra zaś nieinwazyjnie. Można psioczyć, że jego chrypa brzmi nazbyt kuriozalnie, a kostium lepiej pasowałby do sex shopu, ale nie psuje to zanadto ani odbioru postaci Batmana, ani filmu.  ""Mroczny Rycerz"" okazał się filmem dużo lepszym od swojego poprzednika. Jest to też chyba najlepszy film wysokobudżetowy, jaki w tym roku trafia do naszych kin. Jednak Nolan przez chwilę pokazał nam prawdziwy artystyczny potencjał tkwiący w micie o Batmanie i było to widowisko fascynujące, dlatego też patetyczne zakończenie tak bardzo rozczarowuje i boli. Niestety takie są prawa rynku, których nie da się chyba ominąć. "
Munyurangabo (2007),6,"Oglądając ""Munyurangabo"" można dojść do niezwykle okrutnego wniosku, że dla wszystkich zainteresowanych stron jest lepiej, kiedy ludobójstwo jest kompletne, kiedy nie zostaje nikt, kto mógłby je pamiętać. Ci, którzy zginęli, cierpieli i umarli. Ci, którzy przeżyli, cierpią dalej. Na szczęście zakończenie daje nadzieję na przyszłość, lecz prawdziwy pokój jest kwestią dziesięcioleci, nie zaś kilku lat.  Akcja ""Munyurangabo"" rozgrywa się współcześnie, kiedy to historia bratobójczych walk Tutsi i Hutu jest już tylko wspomnieniem. Dla niektórych jest to wspomnienie wciąż żywe, definiujące całe ich zachowanie. Tak jest z głównym bohaterem, tytułowym Munyurangabo. Jego życie definiuje masakra, w której zginął ojciec, choć jego twarzy już nie pamięta. Zdeterminowany pragnie pomścić ojca, zabijając mężczyznę odpowiedzialnego za jego śmierć.  W podróży towarzyszy mu chłopak spotkany w Kigali, z którym szybko się zaprzyjaźnił. Choć pochodzi z wrogiego plemienia, Sangwa staje się najbliższym towarzyszem i powiernikiem jego sekretów. Jednak ich przyjaźń zostanie już wkrótce wystawiona na ciężką próbę, kiedy podróżujący chłopcy zatrzymają się u rodziców Sangwy. Ojciec szybko daje poznać, że nie jest zbyt zadowolony z towarzysza syna. Pomiędzy chłopakami narasta konflikt, kiedy to rodzinna (i rasowa) lojalność walczyć musi o lepsze z przyjaźnią.  ""Munyurangabo"" to film przeznaczony przede wszystkim dla tych, którzy interesują się Afryką, obyczajami i losami jej mieszkańców. Poznajemy tu bowiem kawałek Ruandy, która wygląda zaskakująco normalnie i zupełnie nie kojarzy się z egzotycznym, dalekim krajem. Oglądamy codzienność zwyczajnych ludzi, możemy poczuć nienawiść i uprzedzenia, które wciąż dzielą Tutsi i Hutu. Widzimy kraj niszczony przez biedę i straszliwe choroby.  Obraz nie ma jednak potencjału, by mógł trafić do szerszego odbiorcy. Fabuła jest dość szczątkowa i pełni ledwie drugorzędne znaczenie. Trudno jest też do końca uwierzyć w bohaterów ze względu na stosowany język (a może poslkie tłumaczenie). Dialogi brzmią sztucznie, dziwacznie, bardziej egzotycznie niż cokolwiek innego w tym filmie. Tworzy to dystans, który niestety szkodzi ""Munyurangabo"".  Z tych wszystkich powodów ruandyjsko-amerykańską produkcję polecam jedynie pasjonatom kultury i historii Czarnego Lądu. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Mów mi Dave (2008),5,"W tej bezkrwawej wersji ""Terminatora 2"" Eddie Murphy wciela się w postać niejakiego Dave'a – przystojnego Murzyna w niemodnym garniturze z epoki dyskotekowych hitów Bee Geesów. Dave dosłownie spadł z nieba w okolicach Statuy Wolności w Nowym Jorku, dokonując przy tym paru zniszczeń. Podczas gdy policjant-nowicjusz stara się odnaleźć sprawcę demolki, nasz bohater wyrusza w miasto. Tam nawiązuje znajomość z artystką Giną (Elizabeth Banks) oraz jej synkiem Joshem (Austyn Lind Myers). To właśnie on najbardziej interesuje Dave'a, który w rzeczywistości jest statkiem kosmicznym zamieszkiwanym przez załogę maciupeńkich Obcych. Przybyli oni, by pozbawić naszą planetę wszelkich zasobów wodnych, zaś w rękach chłopca przypadkowo znalazł się przedmiot umożliwiający im to.  Niby katastrofa przez cały czas wisi nad filmem, ale dopiero w końcowych partiach twórcy pozwalają sobie na odrobinę pirotechnicznego szaleństwa. Sednem jest spotkanie dwóch światów: ziemskiego i pochodzącego z innej galaktyki. W tym drugim emocje schowane są lepiej niż ateiści ukrywający się przed przyjściem księdza po kolędzie. Kontakt z ludźmi wyzwala w kosmitach pragnienia, które wcześniej były im zupełnie nieznane – na przykład naczelnik arsenału odkrywa swoją homoseksualną orientację i decyduje się coming out, a jego współtowarzysze pod wpływem alkoholu zaczynają niegrzeczne zabawy... Stąd już tylko krok, by gwiezdni lilipuci uświadomili sobie, że Ziemia nie jest wcale tak straszna, jak na początku sądzili.  Brian Robbins, który wcześniej zrobił z Murphym obsypanego Złotymi Malinami ""Norbita"", wzbija się tu na szczyt swych umiejętności reżyserskich. ""Mów mi Dave"" nie budzi zażenowania i ma do odkapslowania parę butelek z humorem. Ten jest zazwyczaj ""bezalkoholowy"" (cóż poradzić, film dla dzieci), ale starczy, by zasilić funkcjonowanie sympatycznego produkcyjniaka. W dodatku Eddie Murphy, choć dawno temu pogrzebał karierę parszywymi kreacjami miłośników zwierząt i spaślaków, w paru momentach przypomina sobie, że miał kiedyś talent.  W połączeniu z wyświechtanymi chwytami z repertuaru kina familijnego ""Dave"" stanowi klasyczną pozycję, którą można by pokazywać w niedzielne popołudnia. Obiadek jeszcze się gotuje, więc nic nie stoi na przeszkodzie, by wtrącić coś bezbolesnego."
"My, cichociemni. Głosy żyjących (2008)",4,"Film trafia do kin w rocznicę Powstania Warszawskiego, więc łatwo przewidzieć, czego można się spodziewać. ""My, Cichociemni"" to laurka wystawiona członkom specjalnego oddziału polskich żołnierzy, którzy w trakcie II Wojny Światowej zostali wyszkoleni w Wielkiej Brytanii. Zrzuceni na spadochronach na terytorium okupowanej Polski mieli w dyskretny sposób tłuc Szkopów. Stąd tytuł: pojawiali się po cichu, wykańczali wroga i odchodzili w mrok. Ci, którym udało się przetrwać, nie byli jednak traktowani jak bohaterowie. Część z nich została zakatowana przez komunistyczną bezpiekę, a reszta musiała ukrywać zasługi w oczekiwaniu na lepsze czasy.  Reżyser zebrał przed kamerą ostatnich żyjących Cichociemnych i poprosił, by opowiedzieli mu swoją historię. Obraz jest więc wspomnieniem – osobistym komentarzem do tragicznych dziejów narodu. Chłopcy i dziewczęta ruszają do walki, bo tak trzeba, bo taki jest ich zakichany, patriotyczny obowiązek. Żadne z nich nie zastanawia się, co będzie później. Czy gdyby jutro rosyjskie rakiety uderzyły w Belweder, a armia pod sztandarami Putina wkroczyła do Polski, współczesna młodzież włączyłaby się w walkę z równym zapałem jak jej poprzednicy? To dobre pytania na inny film.  Ten zrobiony przez Pawła Kędzierskiego okazuje się staroświecką robotą z gadającymi głowami i podniosłą muzyczką fortepianową w tle. Kino dokumentalne robi się dzisiaj zupełnie inaczej – dynamicznie, z polotem i zaangażowaniem. Bohaterowie ""Cichociemnych"" też chcieliby pewnie lepszego filmu. Jeden z nich stwierdza przecież: ""teraz wyglądamy jak łamagi, ale kiedyś byliśmy chłopaki do rzeczy!"". Zrealizowane skromnymi środkami fabularne scenki, które przeplatają się ze wspomnieniami dawnych żołnierzy, nie mają iskry i mogą służyć co najwyżej jako słaba ilustracja.  Historia Cichociemnych ma w sobie wielki potencjał. Mam więc nadzieję, że wykorzysta go serial fabularny przygotowywany przez telewizję publiczną. Na film Kędzierskiego można co najwyżej wysłać nastolatków, by się douczyli. Wątpię jednak, czy wizyta w kinie okaże się dla nich inspirująca."
Mała wielka miłość (2008),3,"Polsko-amerykańska produkcja. Bardziej amerykańska niż polska, co w tym wypadku działa na korzyść filmu. Mimo obecności w nim typowych wątków romantycznych ""Mała wielka miłość"" wyróżnia się spośród innych kinowych propozycji w tym gatunku. Nie tylko dlatego, że nie gra w nim Maciej Zakościelny. Otóż bardziej przypomina komedię klasyczną. Jest w niej niewielu bohaterów, zaledwie kilka lokacji, a w zakończeniu spotykają się wszystkie postaci, by w chaosie i zamieszaniu doprowadzić do szczęśliwego rozwiązania akcji.  Scenariusz autorstwa Łukasza Karwowskiego (również w roli reżysera) nie jest szczególnie zawiły, ale autor nie powołał do życia wielu postaci, które ewentualnie mogłyby skomplikować przebieg zdarzeń. Joanna, Polka, studentka etnologii wysyła list do Iana, Amerykanina, wziętego adwokata, z wiadomością, że spodziewa się jego dziecka, którego dorobiła się w czasie pobytu w Stanach. By wzbudzić zainteresowanie młodego bogatego kobieciarza, zaznacza, że jest niepełnoletnia. Tak zbudowana farsa to dopiero początek wydarzeń. Ianowi wydaje się, że najlepszym sposobem na szybkie załatwienie sprawy będzie natychmiastowy przyjazd do Warszawy, który notabene nie skończy się dla niego pomyślnie. Ale za to kolejny, znacznie dłuższy, przyczyni się do wielu pozytywnych zmian w jego życiu. Nie obejdzie się oczywiście bez problemów.  Wątki poboczne, nawet te, które nie mają dużego związku z przebiegiem akcji, naprawdę śmieszą. I te najbardziej stereotypowe też – Polacy nierozumiejący angielskiego, taksówkarz próbujący oskubać niby naiwnego Amerykanina czy polskie oferty pracy i wysokość pensji.  Jeszcze jedna mocna strona? Może nie jestem szczególnie odporna na wdzięki młodego Joshuy Leonarda i pięknej, a do tego profesjonalnej Agnieszki Grochowskiej, ale bez problemu dałam się wciągnąć w miłosne perypetie obojga bohaterów. I wydaje mi się, że nie tylko ja z chęcią zamieniłabym się z aktorką i wcieliła w jej rolę. Emocje, jakimi emanują, mogą się udzielić widzowi.  Film spełnia swoje zadanie także dlatego, że w naturalny sposób łączy obraz dwóch środowisk z odległych krańców świata. Z Polski do USA, z USA do Polski? W czym problem? Świat jest przecież mały.  Największym minusem jest nieprawdopodobna przemiana Iana z nieczułego, bezwzględnego mężczyzny romansującego na lewo i prawo w uczuciowego, wrażliwego chłopaka. Równie zadziwiająca jest jego determinacja w szukaniu pracy w Polsce. Który Amerykanin pracowałby za 1200 zł? Na szczęście matematyka łączy dwa minusy w plusa. Daję więc dużego plusa za takie cuda, które można oglądać tylko na ekranie.  Niestety dodatki do wydania DVD nie zaspokoiły mojej typowo polskiej ciekawości. Jedna z części – ""Making of"" zawiera zdjęcia z planu filmowego, wypowiedzi aktorów na temat produkcji i oficjalne podziękowania Joshuy Leonarda skierowane do twórców filmu z podkreśleniem olbrzymiej chęci do dalszej współpracy. Poza tym zwiastuny, galeria zdjęć czy śmieszne scenki nie wnoszą nic nowego (skoro to komedia – chciałoby się popatrzeć na aktorskie wpadki lub chociaż zobaczyć wycięte sceny). Dla leniwych napisy polskie lub angielskie. Można też znaleźć zwiastuny innych polecanych filmów.  Na koniec jeszcze jedna bardzo optymistyczna nowina. Otóż dowiedziałam się z ""Małej wielkiej miłości"", że Polki są niezwykłe, naturalne, spontaniczne, piękne itd., itp. Fascynację obcokrajowców naszą narodową swojskością dostrzec można w scenie, w której Steve (Michael Dunn) rozpromienia się na widok Marianne z dzieckiem na ręku (Anna Guzik). Dzięki temu ujęciu można by pomyśleć, że Polska to Ziemia Obiecana, oaza spokojności. Jeśli taka wizja naszego kraju przyczyni się do zniesienia wiz, to ja nie mam nic przeciwko niej. "
Angielska robota (2008),7,"Baker Street to ulica w Londynie, przy której mieszkał najsłynniejszy brytyjski detektyw Sherlock Holmes. Tu także mieści się oddział Banku Lloydsa, w którym w 1971 roku dokonano równie słynnego napadu. Złodziei nigdy nie udało się złapać, a cała sprawa w tajemniczych okolicznościach szybko zniknęła z prasy i do dziś nie doczekała się ostatecznego rozwiązania. Na szczęście dla nas! Dzięki temu twórcy filmowi mogą puszczać wodze fantazji i kreować prawdopodobne wersje wydarzeń w filmach takich jak ""Angielska robota"" Rogera Donaldsona.  Twórcy twierdzą, że fabułę oparli na dość wiarygodnym źródle - jeśli tak, to dodaje to tylko pikanterii obrazowi, który wcale dodatkowych przypraw nie potrzebuje. Głównymi bohaterami filmu jest grupa drobnych cwaniaczków, którzy mają szansę w końcu się wybić. Wszystko za sprawą prostego, zdawałoby się, napadu na bank. Nie zdają sobie jednak sprawy z tego, że wszystko organizują brytyjskie służby specjalne, by odzyskać pewne kompromitujące rodzinę królewską zdjęcia. W całość wplątani są też skorumpowani policjanci i burdel-mama organizująca rozrywkę parlamentarzystom i członkom rządu.  ""Angielska robota"" należy do modnego ostatnio w kinie nurtu filmów o napadach z mocno zawikłanymi intrygami i licznymi zwrotami akcji. Jednak na ich tle obraz Brytyjczyków wypada bardzo dobrze, zdecydowanie wybijając się ponad przeciętność. To spore zaskoczenie, zważywszy na fakt, że Donaldson (reżyser) był ostatnio w dość nierównej formie. Tym razem jednak opowiedział nam spójną, intrygującą i całkiem wiarygodną historię, okraszając wszystko brytyjskim humorem i sporą dozą wszelakiej rozrywki.  Świetnie została też dobrana obsada. Jason Statham urodził się do grania takich ról, a Saffron Burrows lśni w każdej scenie. Obok nich jest cała galeria mniej lub bardziej barwnych postaci, a każda z nich dodaje tylko posmaku ekscentryczności całemu przedsięwzięciu. Dzięki nim film ogląda się z wielką przyjemnością, nie jako dramatyczną rekonstrukcję prawdziwych zdarzeń, lecz jak czystej wody kino gangsterskie: nieco bajkowe, mocno zabawne i z całą pewnością dynamiczne. "
Moja dziewczyna wychodzi za mąż (2008),5,"Jeżeli nurtowało was pytanie, jak wyglądałaby męska wersja Julii Roberts, powinniście czym prędzej wybrać się na film ""Moja dziewczyna wychodzi za mąż"". Tam poznacie odpowiedź na tę wielką tajemnicę wszechświata – to Patrick Dempsey, czarujący brunet, któremu do nóg padają wszystkie kobiety, aż trafia się konkurencja w postaci Szkota w kraciastej spódniczce. Aby udowodnić swą miłość, nasza 'męska Julia' będzie musiała stać się perfekcyjną druhną.  ""Moja dziewczyna wychodzi za mąż"" to bardzo tradycyjna komedia romantyczna, której gwiazdą i magnesem ma być Dempsey, aktor znany głównie z małego ekranu. Twórcy nie szczędzą jednak wysiłku, by uczynić z niego bożyszcze kobiet i nie mam żadnych wątpliwości, że żeńska część widowni będzie więcej niż usatysfakcjonowana. I dobrze, bowiem poza przystojnym Dempseyem film ma niewiele więcej do zaoferowania.  Za realizacją ""Moja dziewczyna wychodzi za mąż"" stoi Paul Weiland, który w przeszłości reżyserował serialowego ""Jasia Fasolę"" i ""Czarną Żmiję"". Niestety nic z tamtego humoru nie przeniknęło do tej mocno hollywoodzkiej produkcji. Film próbuje eksploatować nowy model męsko-damskiej przyjaźni wylansowanej przez telewizyjny serial komediowy ""Will i Grace"". Jednak kiedy w serialu Will jest gejem, w filmie Tom jest tylko za niego brany. W serialu pełno mieliśmy ostrych, inteligentnych dialogów – tu dominują sprawdzone dowcipy, poza nielicznymi wyjątkami zbyt łagodne, by wywołać coś więcej niż lekki uśmieszek.  Pod względem komediowym film jest zatem ledwie letni. Na szczęście znacznie lepiej radzi sobie jako obraz o miłości. Romantyczny nastrój i wielka opowieść o uczuciu, które musi dojrzeć, by wydać owoce, wypada twórcom już znacznie lepiej. Z obrazu Weilanda przebija ciepło, optymizm i duża sympatia dla bohaterów i ludzi w ogóle. Oklepane chwyty raz jeszcze się sprawdzają. Słodycz wylewa się z niego hektolitrami, co – znów – żeńskiej widowni powinno przypaść do gustu.  Poza Dempseyem warto zwrócić uwagę na Michelle Monaghan, która od kilku lat pnie się cierpliwie po kolejnych szczeblach hollywoodzkiej drabiny. Jest to także ostatni film, w którym oglądać możemy zmarłego w maju Sydneya Pollacka. Ma drobną rólkę, ale całkiem zabawną i każdy, kto ją zobaczy, śmiać się będzie przez łzy. Śmiech wywoła jego urocza, pełna ciepła gra, łzy – świadomość, że już nigdy więcej nas nie rozbawi.  W sumie ""Moja dziewczyna wychodzi za mąż"" to jedna z wielu komedii romantycznych, której magnesem są przede wszystkim nazwiska aktorów i oczywiście piękne i zawsze romantyczne pejzaże Szkocji. "
Chaotyczna Anna (2007),9,"Jakimże błogosławieństwem jest ludzka niepamięć! Tak, zasłonięte przed nami zostają chwile uniesienia, momenty czystego szczęścia, ale i oszczędzone jest nam okrucieństwo i brutalność naszych współbraci. Reinkarnacja, pamięć regresywna to cuda, które fascynują, lecz tylko z daleka. Wystarczy podejść bliżej, by poznać straszliwą cenę, jaką przychodzi za nie zapłacić.  Nie powinno zatem dziwić, że bohaterowie ""Chaotycznej Anny"" praktycznie całą swą energię poświęcają na uciekaniu, ukrywaniu się i bronieniu przed samymi sobą, przed światem i przed pamięcią. Zamykają się w jaskiniach bezpieczeństwa, a jednocześnie wciąż poszukują szczęścia, drugiej połowy. Jednak nie można otrzymać szczęścia bez akceptacji bólu. Nie można przeżyć miłości bez tragedii rozstania. To trudna lekcja, która nie przynosi satysfakcji, ale jest niezbędna, jeśli chcemy nauczyć się prawdziwie żyć.  Tytułowa Anna przechodzi właśnie taką szkołę życia. Uczestniczy w największym misterium świata, a jej szczególna wrażliwość sprawia, że może swych lekcji doświadczać świadomie. Jednak Anna broni się przed zaakceptowaniem siebie, przed otworzeniem się na świat symboli, mistyki, uczuć, życia. Gdy inni patrzą na nią z fascynacją czy zazdrością, ona pragnie prostoty. Jednak niektóre osoby nawet wbrew sobie podążają ścieżką samoświadomości.  ""Chaotyczna Anna"" to obraz prawdziwie niszowy, przeznaczony dla wąskiego grona odbiorców. Julio Medem otwiera bowiem przed widzami bramy snu, marzeń i mitów. Każdy z rozdziałów filmu to podróż do źródeł podświadomości. Obrazy przesycone są symboliką często okrutną, zwierzęcą i prymitywną, lecz taka właśnie jest natura człowieka tam, gdzie nie dociera światło świadomości siebie. Kolejne sceny budzą silne emocje, wzruszenie, szok, odrazę i fascynację. Jednak by móc to wszystko ogarnąć, potrzebna jest otwartość, specyficzna wrażliwość, a przede wszystkim potrzeba doświadczenia w kinie czegoś więcej niż tylko 'rozrywki' i taniej sensacji.  Sugestywna, hipnotyczna narracja wzmocniona zostaje zachwycającą, eklektyczną muzyką i intensywnymi kreacjami aktorskimi. Brawa należą się debiutantce Manueli Vallés, która co prawda w kilka momentach jest zbyt ekspresyjna, potyka się na trudnych scenariuszowych zakrętach, lecz w sumie radzi sobie lepiej, niż można by się tego spodziewać. Mocno pomaga jej operator Mario Montero, który wraz z reżyserem bardzo dobrze ją sfilmowali, nadając jej troistą naturę ucieleśniającą archetyp Bogini: niewinnej Dziewicy, obdarzającej życiem i dzierżącą cierpienia swych dzieci Matką i szaloną, przekraczającą ograniczenia świata Wiedźmą.  Julio Medem raz jeszcze zachwyca, choć ponownie zrobił film zbyt zamknięty, by dotarł do szerszej publiczności. "
Dorwać Smarta (2008),7,"W tej przeróbce popularnego serialu z lat 60. szpiegowanie okazuje się zajęciem tyleż emocjonującym, co zabawnym. Tytułowy bohater, Max Smart (Steve ""40-letnia dziewica"" Carell), pracuje jako analityk w supertajnej organizacji rządowej CONTROL, która od lat walczy ze zbrodniczym syndykatem KAOS. Maksowi nudzi się na urzędniczej posadzie – chciałby porzucić biurko i przystąpić do akcji w terenie jako agent. Mimo wybitnych ocen z egzaminu nie dostaje jednak awansu od szefa (Alan Arkin). Gdy odwieczni wrogowie dokonują zamachu w siedzibie agencji, poznając przy okazji tożsamość wszystkich jej szpiegów, Max otrzymuje wreszcie szansę na odmianę spapranego losu.  Bohater, zaopatrzony w odpowiednie gadżety oraz pomocnicę o kuszącej fizjonomii Anne Hathaway, wyrusza do wschodniej Europy w poszukiwaniu terrorystów, którzy gromadzą niespotykane ilości substancji służących do wyprodukowania bomby atomowej. Na bazie bondowskiego szkieletu fabularnego twórcy konstruują przemyślną parodię gatunku. Obśmianie nie zachodzi jednak, tak jak w przypadku komedii z cyklu ""Straszny film"", na poziomie poszczególnych scen (z jednym, dosyć wyświechtanym, politycznym wyjątkiem). ""Dorwać Smarta"" zwraca uwagę na główne cechy charakteryzujące szpiegowskie przygodówki: śmiertelnie niebezpieczną misję, zależące od niej losy ludzkości, sieć ściśle tajnych powiązań, luksus wymieszany ze zbrodnią i rozpustą oraz szaleńców pragnących władzy nad światem. Wszystkie te elementy współgrają ze sobą na tyle, by komiczny mechanizm działał bez większych zarzutów.  W pierwszej połowie filmu reżyser Peter Segal okazuje się wytrawnym terrorystą: podkładane przez niego bomby dowcipu wybuchają raz za razem, czyniąc spustoszenie na widowni. Czasem wywołują one nerwowy chichot, a kiedy indziej długotrwały atak śmiechu połączony z niekontrolowanym ruchem kończyn (obłędna scena taneczna). Szkoda więc, że w późniejszych partiach humor zostaje porzucony na rzecz schematycznej akcji - zgromadzony potencjał rozpływa się wówczas pośród huku kul i dźwięku miażdżonej karoserii. Gdy przebrzmiewają ostatnie strzały armat, twórcy wyciągają spod stołu pistolet maszynowy naładowany resztkami komicznej amunicji...  Zabawa jest więc przednia. Jeśli chodzi o mnie, nie śmiałem się tak często i głośno od czasów sentymentalnego ""Supersamca"". Smart nie wygląda może na ogiera, ale rozmach to on ma."
Tamara (2005),5,"Ten film to krwawe ostrzeżenie dla wszystkich klasowych cwaniaczków prześladujących grubasów, dziewczęta o urodzie żony księcia Karola oraz podejrzanie wyglądających miłośników gier RPG. Na złowrogą ""Tamarę"" składają się ochłapy ""Carrie"" pomieszane z resztkami ""Koszmaru minionego lata"" oraz paru innych młodzieżowych horrorów, które polskie kina zdążyły przetrawić z popcornem, nachos i colą.  Tytułowa bohaterka (Jenna Dewan) jest szkolnym pośmiewiskiem – nieatrakcyjna i zamknięta w sobie stanowi łatwy obiekt żartów dla tępawych mięśniaków i ich biuściastych panienek. Tamara kocha nieszczęśliwie nauczyciela angielskiego (Matthew Marsden), lecz ten ma żonę i taktownie odrzuca propozycję defloracji dziewczyny. Wykorzystują to wrogowie Tamary, którzy podszywając się pod pedagoga, zapraszają ją do motelu, gdzie rzekomo mają się spełnić jej erotyczne marzenia. Głupi żart kończy się przypadkową tragedią – bohaterka umiera. Sprawcy postanawiają zakopać ciało w lesie i o wszystkim zapomnieć. Jakież jest ich zdziwienie, gdy następnego dnia Tamara pojawia się w szkole żywa i całkowicie odmieniona. Wszystko za sprawą diabelskich czarów, które eks-nieboszczka namiętnie uprawiała. Teraz jej celem jest zemsta i zdobycie serca nauczyciela.  Bohaterka zachowuje się cokolwiek dziwnie. Dzięki zmartwychwstaniu z brzyduli przeobraziła się w amerykańską wersję Edyty Herbuś. Powinna być więc wdzięczna nieumyślnym mordercom za to, że pomogli jej w metamorfozie. No cóż, nic nie przychodzi lekko i można trochę pocierpieć, by pięknie wyglądać. Tamara woli jednak zabijać. Dla twórców stanowi to okazję do skręcenia paru scen, które z pewnością zadowolą fanów ekranowej makabry. Najlepiej wypada slasherowa sekwencja, gdzie jedna z postaci ucieka przed opętanymi nożownikami. Nie powstydziłby się jej sam John Carpenter. Tym bardziej szkoda, że pod koniec film skręca w stronę taniego melodramatu, a porozrzucane gdzieniegdzie scenki młodzieńczego utrapienia (obawy przed przyszłością, problemy w rodzinnym domu) okazują się nic nieznaczącym wypełniaczem.  Wydanie DVD to dźwięk Dolby Digital 5.1 i obraz w formacie 16:9. Wśród dodatków znajdziemy zwiastuny innych filmów dystrybuowanych przez Carismę. Do wyboru czekają polskie napisy bądź lektor."
Z drugiej strony (2005),5,"Kłopotliwy film. Dlaczego akurat teraz trafia do polskiej dystrybucji kameralny, australijski dramat sprzed trzech lat? Może zresztą wszystko jedno, bo filmowa Australia zdaje się jednym z tych miejsc na kuli ziemskiej, które bardziej niż wszystkie inne jest nigdzie i pośrodku niczego. Miasto, w którym żyją bohaterowie ""Z drugiej strony"", wydaje się składać wyłącznie z przedmieść, na których ludzie budzą się rano, by znaleźć na trawniku świeżą, codzienną gazetę. Wszyscy tą samą - ""Southern mail"". Nick pracuje w niej jako fotoreporter, ale kiedy go poznajemy, jest przede wszystkim mężczyzną, u którego zdiagnozowano raka. Andy - dziennikarz z tej samej redakcji - nie ma czasu na życie rodzinne, bo zbyt mocno pochłania go doskonalenie teorii rozpatrującej nieszczęśliwe wypadki jako podświadome samobójstwa. Meryl, chałturząca artystka, też wszędzie widzi śmierć - bez przerwy wizualizuje sobie potworne katastrofy, podstępnie wyłaniające się z sennej rzeczywistości. Jest też mężczyzna, którego na jej oczach przejechał pociąg. Nie jest dane mu wypowiedzieć tu choć jednego słowa, ale to właśnie on połączy pozostałych dziwną nicią i sprawi, że zaczną coś dla siebie znaczyć. Ta śmierć pomoże też dostrzec innym, że mimo wszystkich niedogodności ciągle jednak żyją.  Dzieło Watt to kolejna filmowa ""mozaika"", w której splatają się losy ludzi nie całkiem szczęśliwych i niezupełnie się rozumiejących, połączonych na chwilę przez tragiczne zdarzenie. Brzmi znajomo? Zgadza się. To jeden z tych filmów, w których ludzie mijają się, mają problemy, a na końcu pada deszcz. Żeby chociaż deszcz żab. Gdzie by tam - zwykły deszcz, z wody. Ten schemat fabularny pełen jest pułapek i nie wszystkie udało się scenarzystce i reżyserce szczęśliwie ominąć. Bohaterowie obijają się tu o siebie z taką częstotliwością, jakby zamieszkiwali jedno podwórko i często zarysowani są dość ogólnikowo. Można powiedzieć, że są reprezentacją zaniepokojonych egzystencjalnie, życiowych rozbitków. Niby czują się znużeni, zobojętniali i znieczuleni hurtowym okrucieństwem świata. Niby czują się zarażeni śmiercią. Naprawdę jednak rozpaczliwie chcą żyć i nie mogą pozbyć się nadziei na odrobinę banalnego szczęścia we dwoje. Ciągle przecież piękne są ulewne deszcze i pełnie księżyca.  To jednak nie postaci, ale wysilona kulminacja (z obowiązkowym promykiem nadziei w tle) rozczarowuje najbardziej. I ta meteorologiczna metafora - czy już na zawsze lekiem na całe zło pozostaną płaczące niebiosa? Mimo wszystko ""Z drugiej strony"" posiada wyrazisty rys, który nadaje filmowi charakteru i godnego polecenia klimatu. Cała ta krzątanina i plątanina pogubionych stworzonek nie jest sztucznie pompowana do rozmiarów ""ludzkiej tragedii"". Sprawy toczą się tu swoim rytmem i nawet egzystencjalny niepokój, zamiast szarpać się w okrutnych spazmach, zdaje się wygrzewać zmęczone kości na słońcu. Niebezpieczeństwo patosu jest umiejętnie pacyfikowane subtelnym humorem, który zwłaszcza w świetnych animowanych wstawkach zaprawia wszystko delikatną ironią, a nawet odrobiną groteski. W tak sympatycznych okolicznościach można się posmucić choćby i wyeksploatowanym scenariuszem."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Jak żyć? (2008),4,"Patrząc na cukierkowy plakat ""Jak żyć?"", można by niechybnie dojść do wniosku, że mamy do czynienia z kolejną produkcją Ilony Łepkowskiej, która po dziesięciu mocnych drinkach bierze się za pisanie scenariusza. No cóż, business is business, a dystrybutor chce sprzedać film, więc promuje go jako komedię romantyczną. Ustalmy więc od razu - obraz Szymona Jakubowskiego zawiera mniej więcej tyle upudrowanego romantyzmu, co Renata Beger seksapilu. Debiutujący reżyser nie fotografuje swoich bohaterów we wnętrzach wypasionych apartamentowców i nie przedstawia Krakowa (gdzie rozgrywa się akcja) jako pocztówkowego zakątka, w którym nawet gołębie srają strofami z poezji Mickiewicza.  Już choćby z tego względu wypadałoby na ""Jak żyć?"" spojrzeć przychylniejszym okiem. Kolejny plusik za tematykę – przedwczesne ojcostwo (tudzież macierzyństwo) na ekranie robi aktualnie furorę na całym świecie (""Wpadka"", ""Juno""). W Polsce od kilku miesięcy panuje baby boom, więc taki film należał się nam jak kość psu. A jednak nie czuje się, że powstał on tylko po to, by przyciągnąć do kin tabuny par oczekujących potomka. To raczej intymna wypowiedź reżysera, który sam próbuje się uporać z myślami o powiększeniu rodziny. Czyni więc głównego bohatera swoim alter ego. Kuba (Krzysztof Ogłoza) pracuje w barze i nie zamartwia się przyszłością. Problemy zaczynają się w momencie, gdy jego dziewczyna Ewa (Ania Cieślak) oznajmia mu, że jest w ciąży. (""Mamy siedem miesięcy i piętnaście dni. Termin ustalono na wtorek"").  Kuba próbuje być odpowiedzialny i podejmuje pracę w korporacji. W tym momencie na karty scenariusza ktoś musiał wylać na planie kawę, sok albo kwas siarkowy – tylko tak mógłbym wytłumaczyć pomysł twórców, by z mydłkowatego barmana zrobić pnącego się po szczeblach kariery przebojowego menedżera. Naiwność jest ponoć cechą artystów, ale niekoniecznie widzów. Choć takich tłustych plam w fabule przytrafiło się więcej, znajduję w sobie pokłady miłosierdzia, by spuścić na nie zasłonę dobrotliwego milczenia. Dlaczego? Bo film Jakubowskiego nie mówi, na przekór tytułowi, jak żyć i potrafi na końcu odrzucić natłok banalnych mądrości, które wcześniej zatruwały taśmę niczym dym z papierosa zaczadzający płód.  Bo życie jest po to, by błądzić, grzeszyć i psuć, a potem podejmować próby naprawy. Ten bezpretensjonalny dopisek sprawia, że ciążowa komedia staje się ludzka w pełnym tego słowa znaczeniu."
Wrześniowy świt (2007),5,"Między wojną z Meksykiem a wojną domową rozegrał się na zachodnim pograniczu mało znany konflikt, którego zapowiedzią była jedna z największych masakr ludności cywilnej w historii Stanów Zjednoczonych. Jeśli chcecie się o tym okresie historii USA dowiedzieć czegoś więcej, to proponuję zainwestować w podręcznik, bo ""Wrześniowy świt"" na pewno nie poszerzy waszej wiedzy. Jeżeli zaś lubicie smutne bajeczki o miłości głupiutkich nastolatków, wtedy film Christophera Caina jest w sam raz dla was.  Podstawą fabuły jest masakra dokonana przez mormonów na osadnikach migrujących do Kalifornii. Mormoni, którzy zbiegli poza ówczesne granice Stanów Zjednoczonych, by chronić się przed prześladowaniami, znaleźli się ponownie w konflikcie z USA, a przyczyną tego konfliktu był status i przyszłość Utah. Sytuacja stawała się coraz bardziej napięta i właśnie wtedy na mormońskie tereny wkroczyła grupa osadników. Wśród nich była młoda Emily, która wpadnie w oko przystojnemu Jonathanowi, synowi jednego z przywódców Mormonów.  Podczas kiedy między młodymi rozkwita uczucie, władze mormońskie pełne podejrzliwości wobec obcych, zaczynają planować ostateczne rozwiązanie. Pełna nienawiści i pragnienia zemsty propaganda nabiera rozpędu i raz wprowadzonej w ruch machiny nikt nie zdoła powstrzymać. Tak oto nadchodzi pamiętny wrześniowy dzień, kiedy nieuzbrojeni ludzie zostaną wyprowadzeni w pole na pewną śmierć.  Cain nie potrafił zbudować wiarygodnej, autentycznej historii. Prawdziwe wydarzenia są tu wykorzystane ledwie jako dekoracje i to na dość odległym planie. Filmowi bliżej do westernowej wersji ""Romeo i Julii"" niż opowieści o prawdziwym ludzkim dramacie. Jon Voight dwoi się i troi, by nadać całości jakiejś głębi. Jego starania jeszcze tylko pogarszają sytuację. Jest on bowiem tak dobry, że na jego tle kontrast z miernotą scenariuszową aż boli.  Najgorsza jest jednak skrajna tendencyjność fabuły. Mormoni potraktowani są w tym filmie gorzej niż muzułmanie. To fanatycy czystej krwi, którzy całkowicie wypaczyli słowa chrześcijańskiej wiary i stworzyli rządną krwi, napędzaną zemstą i nieufnością organizację masowej eksterminacji. Jedynym w pełni pozytywnym mormonem jest młody Jonathan, który odrzuca wiarę swoich ojców i buntuje się przeciwko nakazom przywódców kościoła. Kilka innych postaci ma ludzkie odruchy, ale zostali w nie zaopatrzeni tylko po to, by pokazać jak cyniczną i okrutną organizację stworzyli mormoni, zabijając pośrednio bądź też bezpośrednio swoich własnych wyznawców. Choć mormoński światopogląd daleko odbiega od mojego, taki obraz ich kościoła budził mój wewnętrzny opór. Twórcy filmu mogli zachować przynajmniej jakieś pozory obiektywizmu. Niestety tak się nie stało.  To, co pozytywnie zaskoczyło mnie w przypadku ""Wrześniowego świtu"", to polskie wydanie DVD. Płyta jest opakowana w dodatkowe eleganckie pudełko, co sprawia, że całość prezentuje się lepiej niż sam film. Aż chce się wziąć ją do ręki. Niestety brakuje dodatków zawartych w wydaniu amerykańskim, czyli dokumentów przybliżających tamte tragiczne wydarzenia. Na osłodę pozostaje anamorficzny obraz i dźwięk w Dolby Digital 5.1. "
River Queen (2005),5,"Zanim Nowa Zelandia stała się ojczyzną najlepszej drużyny rugby na świecie (a w każdym razie jednej z najlepszych), zanim jej plenery stały się synonimem Śródziemia, najpierw trzeba było wyspy zdobyć. Działo się to bądź przy użyciu przemocy, bądź też za sprawą miłości. Każdy z tych sposobów jednak pozostawiał po sobie sporo ofiar. ""River Queen"" to opowieść o kilku z nich.  Bohaterką opowieści jest Sarah O'Brian, córka wojskowego lekarza mieszkająca na granicznym posterunku w Nowej Zelandii. Sarah na swoje nieszczęście zakochała się z wzajemnością w maoryskim chłopcu. Wkrótce potem zmarł on zabrany przez jedną z chorób dziesiątkującą autochtonów, pozostawiając po sobie pamiątkę w postaci syna. Sarah dziecko uwielbia, a jednak zamiast nadać mu właściwe imię, woła na niego Boy (Chłopcze). Małego chłopaka porwie jego tubylczy dziadek, by wychować go zgodnie z prawami swego plemienia. Matka spotka go, odmienionego i wyrośniętego, kilka lat później, kiedy sama na wpół porwana znajdzie się w samym ośrodku oporu przeciwko Brytyjczykom.  Nie mogąc znaleźć miejsca wśród białych, niewiele lepiej radzi sobie otoczona Maorysami. Jej syn nie chce poczuć się Irlandczykiem, walka Maorysów z białymi przeraża ją. Jednak wśród wojowników znajduje się jeden dzielny, przystojny i w sile wieku mężczyzna, który raz jeszcze obudzi w niej apetyt na lokalną kuchnię nowozelandzką. Niestety, o szczęście raczej trudno, kiedy obie strony przygotowują się właśnie do ostatecznej konfrontacji.  ""River Queen"" ma być liryczną opowieścią o wyrzutkach, którzy nigdzie nie pasując, próbują mimo wszystko znaleźć sobie miejsce na tej ziemi. Piszę 'ma być', gdyż Vincentowi Wardowi nie do końca udało się wcielić te zamysły. Liryzmu dostarczają zapierające dech w piersiach nowozelandzkie plenery i egzotyczna uroda Samanthy Morton i Cliffa Curtisa wrzucone w historyczne kostiumy. Próbując wykładać dylematy moralne, nie czyni z nich rzeczywistych problemów z krwi i kości, przez co przez większość filmu jest widzom obojętne, która ze stron wygra, czy też może wszyscy w swoim zapamiętaniu wzajemnie się wymordują. To czyni z ""River Queen"" produkcję poprawną i nic ponadto.  Polskie wydanie DVD ""River Queen"" to standardowa propozycja dystrybutora, zatem widz dobrze wie, czego może się spodziewać. Obraz w formacie anamorficznym 16:9, dźwięk w DD 5.1 i to zarówno przy oryginalnej ścieżce dźwiękowej, jak i w przypadku wersji z polskim lektorem. "
Restart (2005),5,"""Restart"" to przykład czeskiego kina robionego przez młodych (relatywnie) twórców i opowiadającego o młodych (relatywnie) Czechach. Wyszedł obraz nie do końca udany, a jednak mimo wszystko wart pochwały, zwłaszcza na tle polskiego kina. Pokazuje bowiem, że Czesi nie boją się eksperymentów i bacznie obserwują to, co aktualnie dzieje się w światowej kinematografii.  Bohaterami ""Restart"" są Sylva i Martin, żywy przykład stosunku do świata dzisiejszych młodych Czechów. Są parą, ale wystrzegają się, by ich związek nie stał się zbytnio ""na serio"". Nie przyrzekają sobie wierności, ślubu, dzieci. Mają swoje prace, lecz traktują je z równym lekceważeniem co siebie nawzajem. Świat kręci się wokół nieustającej zabawy. Czy jednak na pewno? Pewien pryma-aprilisowy dzień sprawi, że dwójka bohaterów stanie przed decyzją, która może całkowicie przewartościować ich świat...  Jak na młodzieżowe kino przystało, film stara się być bardzo 'hip'. Mamy więc ostry montaż, sporo wizualnych eksperymentów, rozmycie granicy pomiędzy tym, co rzeczywiste a tym, co jedynie wyobrażone. Dyskotekowa muzyka nadaje tempa, a poboczni bohaterowie nadają smaczku, pokazując różne aspekty zblazowania młodzieżowego życia 'tu i teraz'. Jednak filmowi, przy całym formalnym eksperymencie, brakuje rzeczywistej dynamiki, prawdziwego życia. Wszystko dzieje się jakoś od tak, na pół gwizdka. Nie do końca wierzy się bohaterom, choć przecież i Lenka Krobotová i Filip Capka i cała reszta obsady aktorskiej sprawuje się całkiem dobrze. Zwłaszcza Krobotová dzielnie radzi sobie w roli rozdartej dziewczyny, która stanęła na krawędzi i ma dość patrzenia w pustą przestrzeń przepaści.  Wydaje się, że brak 'ducha' w filmie wynika w dużej mierze ze skoncentrowania się na eksperymentowaniu i zabawą formą. Julius Sevcík w całym tym swoim djsko-reżyserskim secie trochę zapomina o swoich bohaterach. Wiruje nimi, scratchuje, próbując wydobyć jak najbardziej oryginalny zestaw audiowizualnych kompozycji. Niestety troszkę brakuje mu doświadczenia i wyczucia, gdzie wytyczyć granicę. Jednak chwalić należy odwagę w próbowaniu różnych forma filmowej narracji, na co my w Polsce wciąż jeszcze musimy poczekać. ""Restart"" to dowód na to, że czasem lepiej jest ponieść porażkę próbując, niż trzymać się bezpiecznej, lecz nudnej i przewidywalnej ścieżki filmowej sztampy.  Niestety mam złą wiadomość dla wszystkich fanów kina domowego. ""Restart"" z całą pewnością nie należy do tych obrazów, które w pełni wykorzystają możliwości waszego sprzętu. Dźwięk to jedynie DD 2.0, zaś obraz otrzymujemy w przestarzałym już nieco formacie 4:3, choć wersja kinowa miała format 1,85:1. "
Królestwo (2007),6,"W filmie Petera Berga konflikt bliskowschodni został przefiltrowany przez wątek prywatnej wendety. Na amerykańskim osiedlu w Arabii Saudyjskiej dochodzi do zamachu, w wyniku którego giną setki ofiar. Sfilmowana z biglem scena ataku terrorystycznego w połączeniu z pełną polotu czołówką, która przedstawia historię tytułowego królestwa, zapowiada mocarne kino akcji z ambicjami. Do zbadania całej sprawy zostaje oddelegowany oddział FBI pod wodzą Fluery'ego (Jamie Foxx). Na miejscu ekipa nie spotyka się jednak z ciepłym przyjęciem i tłumami nucącymi hymn Stanów Zjednoczonych. Lokalne służby starają się za wszelką cenę utrudnić prowadzenie śledztwa – agenci mogą badać miejsce zbrodni w ściśle określonych godzinach pod czujną opieką żołnierzy.  Tak więc Jankesi babrzą się w błocie, rozmawiają ze świadkami, ewentualnie szukają miejsca z którego zamachowcy obserwowali masakrę. I to by było na tyle. Scenarzysta Matthew Michael Carnahan (wcześniej napisał nudnawą lewacką propagandówkę ""Ukryta strategia"") plącze się przez dobrą godzinę pośród rutynowych czynności śledczych, by doprowadzić widza do finałowej sekwencji akcji. Oddajmy sprawiedliwość realizatorom: końcowa strzelanina ma nerw, napięcie i energię kinetyczną, którą można by obdzielić parę innych hollywoodzkich produkcyjniaków.  Jednak, w przeciwieństwie do przeciętnego wyrobnictwa z Hollywoodu, ""Królestwu"" zależy także na ukazaniu podstaw konfliktu między Arabami a światem Zachodu. Nie łudźcie się, że rozumki z luksusowych penthouse'ów w Beverly Hills odkryją przed Wami tajemnicę pokoju i miłości na świecie. Recepta jest przecież bardzo prosta: wziąć szybkostrzelny pistolet i wykosić nim wrogów. Gorzej, że taki sam pomysł mają również fundamentalistyczni wyznawcy Allaha. To właśnie ta konkluzja sprawia, że film Berga można uznać za frapujący.  Oglądanie dodatków na płycie należałoby chyba zacząć od ośmiu filmów krótkometrażowych pokazujących powstawanie ""Królestwa"". Potem możecie się zabrać za materiały dotyczące realizacji scen akcji. Do tego sceny usunięte, komentarz reżysera oraz interaktywna linia czasu. To zabawka dla widzów zainteresowanych dokładniejszym zapoznaniem się z historią terenów, na których rozgrywa się film. Anamorficzny obraz w formacie 16:9, dźwięk – Dolby Digital 5.1. Do wyboru polski lektor bądź napisy."
System Putina (2007),7,"Kim jest Władimir Putin? Politykiem wielkiego formatu i patriotą, któremu marzy się przywrócenie dawnej potęgi Rosji? A może tylko zwyczajnym karierowiczem – byłym pułkownikiem KGB, bezbarwną kreaturą szukającą sposobu na szybkie wzbogacenie się? Film ""System Putina"" został zrobiony przez ludzi z zewnątrz – widać, że nie znoszą oni byłego przywódcy Rosjan. Wystarczy spojrzeć na scenki, w których przemowy Putina przebijane są makabrycznymi obrazami pomordowanych Czeczenów. W dodatku rozmówcami są tu w dużej mierze byli oligarchowie zmuszeni uciekać na zachód po tym, jak przegrali wojnę o wpływy na Kremlu. Choć jest to ewidentny dokument z tezą, warto go obejrzeć, by rozsmakować się w intrygach i grach politycznych.  W młodości Putin zgłosił się do lokalnej siedziby KGB i zaoferował chęć wstąpienia w szeregi służb bezpieczeństwa. Ponoć uważał, że będzie to najmądrzejszy sposób na pomoc ojczyźnie. Tamtejszy oficer poradził mu jednak, by poszedł na studia (najlepiej prawnicze) i szlifował znajomość języków obcych. Wówczas agenci zgłoszą się do niego sami. Ten wyrywek z życiorysu Putina wydaje się kluczowy dla jego następnych poczynań – czy pracę w KGB traktował wówczas jako obywatelski obowiązek, czy też była to szybka droga do wielkiej kariery? Autorzy filmu śledzą dość dokładnie poczynania przyszłego władcy Rosji, który awansuje i nawiązuje procentujące później znajomości. Dlaczego wiecznie pijany i ledwo trzymający się na nogach Jelcyn zdecydował się powierzyć mu fotel głowy państwa? Twórcy nie mają złudzeń: Władimir Putin miał być marionetką w rękach oligarchów i familii ustępującego prezydenta. Szybko okazało się jednak, że role odwracają się, a dawni decydenci muszą mieć się na baczności.  W tym momencie przychodzi mi do głowy pewna analogia, która może nie przypaść do gustu kilkorgu Czytelników. Czy Putin nie przypomina aby Jarosława Kaczyńskiego? Przecież obaj zostali wykorzystani przez dwóch wielkich destruktorów komunizmu (Jelcyn i Wałęsa), którzy okazali się beznadziejnymi prezydentami w ustroju demokratycznym. Kaczyńskiemu i Putinowi nie podobała się nowa rzeczywistość, więc wykorzystali swych protektorów, by przejąć kontrolę nad państwem. Na tym jednak podobieństwa się kończą, bo Rosjanin wziął kraj za mordę i nie przebierając w środkach (nieudowodnione morderstwa, więzienie dla przeciwników politycznych i przede wszystkim energetyczny szantaż) przemodelował go według własnego upodobania. Kaczyńskiemu brakowało konsekwencji, a w dodatku został absurdalnie oskarżony przez część mediów o zapędy dyktatorskie. Gdyby w Polsce rzeczywiście panował autorytaryzm, nasi wymądrzający się pismacy kończyliby sześć stóp pod ziemią tak jak nieodżałowana Anna Politkowska, która jako jedna z niewielu odważyła się krytykować Putina za wojnę w Czeczenii.  Wydanie DVD nie posiada żadnych dodatków. Film można obejrzeć tylko z polskim lektorem. Dźwięk w formacie mono 2.0, a obraz 4:3."
Cienie i mgła (1991),7,"Porządny krytyk pisząc o ""Cieniach we mgle"", zacząłby pewnie od przedstawienia Czytelnikowi niemieckiego ekspresjonizmu – artystycznego produktu czasów Republiki Weimarskiej. Że wyrażał ówczesne niepokoje i lęki, że charakteryzował się specyficznymi środkami wyrazu, że to, że tamto. Powiedzmy od razu: film Allena będzie dla Was prawdziwym sprawdzianem filmowej erudycji. Aby czerpać z niego pełną satysfakcję, wypadałoby wiedzieć co nieco o historii kina i znać parę szacownych klasyków. Nie zaszkodziłoby też sięgnąć po jakiś podręcznik filozofii.  Zresztą, może znowu przesadzam? W końcu ""Cienie..."" są kolejną gadaną komedią, gdzie Allen wciela się w postać neurotycznego okularnika. Znowu znajdziemy u niego Boga, seks i pytania o sens czegokolwiek. Rzecz dzieje się w nienazwanym miasteczku, gdzie nocami grasuje seryjny morderca. Tchórzliwy urzędniczyna Kleinman (w tej roli reżyser) zostaje wyrwany ze snu przez członków organizacji samoobrony. Ponoć ma odegrać ważną rolę w poszukiwaniach zbrodniarza, tylko nikt przez cały film nie raczy mu powiedzieć, na czym ma ona polegać. Biedak błąka się po zalanych mgłą ulicach, spotyka cyrkówkę (Mia Farrow), która właśnie oddała się za potężne pieniądze przypadkowemu studentowi (- Czy jestem dziwką? – Tylko według definicji słownikowej). Kafkowski klimat nie opuszcza widza przez cały seans – absurd i groza czają się za każdym zaułkiem.  Formalna podróbka jest perfekcyjna – ""Cienie we mgle"" wyglądają, jakby zrobił je Fritz Lang albo F.W. Murnau. Wypadałoby więc zadać pytanie, po co Allen popełnił taką ekstrawagancję. Niby to hołd dla ekspresjonistów, ale czuć, że nowojorski reżyser znalazł w ich twórczości swoje ulubione tematy przewodnie. Obok cytatów z Fromma i Kierkegaarda film zawiera poetycką metaforę losu artysty – czasem władcy zbiorowej wyobraźni, częściej jednak pospolitego kuglarza czarującego odbiorcę jarmarcznymi cudami. Do tego niepowtarzalny ""Allen Speech"". Ostre jak brzytwa przezabawne dialogi wygłaszane są przez wianuszek gwiazd (John Malkovich, John Cusack, Jodie Foster).  Wydanie DVD nie zawiera żadnych dodatków. Obraz w formacie 1,85:1, dźwięk mono. Do wyboru czekają polskie napisy bądź lektor."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wojna Charliego Wilsona (2007),8,"W jednej ze scen Charlie Wilson (Tom Hanks) opowiada asystentce, jak zemścił się w dzieciństwie na wrednym sąsiedzie, który sponiewierał jego psa. Ów dręczyciel czworonogów wygrywał regularnie wybory do lokalnych władz. Rozzłoszczony Charlie wybrał się do murzyńskiej dzielnicy, gdzie nie było zwyczaju brania udziału w głosowaniach. Zebrał tam blisko setkę chętnych i powiódł ich przed urny. Sąsiad przegrał wybory, a Charlie pokochał Amerykę.  Kilkadziesiąt lat później bohater pełni zaszczytną funkcję kongresmena. W biurze otaczają go same piękne dziewczyny (""każdy może nauczyć się pisać na maszynie, ale nie każdemu wyrosną cycki""), a na biurku stoi butelka wyśmienitej whisky. Charlie umie żyć. Poza tym nienawidzi komuchów – gdy widzi w telewizji relację z okupowanego przez sowietów Afganistanu, postanawia działać. Dzięki szerokim kontaktom organizuje pomoc dla uciskanych mudżahedinów: zwiększa dotacje na broń dla partyzantów i zaprzęga do działania serdecznie nienawidzące się rządy Pakistanu i Izraela. Przecież chodzi o walkę ze Związkiem Radzieckim, walkę ze Złem! Kto mógł przewidzieć, że za jakiś czas brodaci pastuszkowie z rakietami Stinger w dłoniach obrócą się przeciwko wybawicielom i zaczną ich obwiniać za wszystkie krzywdy?  Charlie, choć był naiwnym Teksańczykiem, zobaczył przyszłe konsekwencje swoich czynów, ale było już za późno. Ameryka znów pokonała siły ciemności, ale nie zamierzała sprzątać po sobie. Reżyser Mike Nichols opowiada tę historię z ironicznym dystansem – w jego filmie za patriotycznymi hasłami często kryją się dragi, seks i alkohol. Oraz – jasna sprawa! – pieniądze. Mimo to nie sposób nie zauważyć, że imponuje mu idea ""American Way of Life"". Wilson i jego pomagierzy święcie wierzą w misję, jakiej podjęli się wykonać. ""Wojna..."", która do końca pozostaje błyskotliwą salonową komedią, zadaje parę pytań o kondycję świata współczesnej polityki. Wydaje się miliardy dolarów na militarne zabawki, ale nikt nie myśli o budowie szkół i szpitali. Refleksja nie pojawi się nawet w chwili, gdy samoloty uderzą w dwie wieże. Zacznie się po prostu kolejna wojna. I tak w kółko.  Na płycie DVD z dziełem Nicholsa znajdują się dwa ciekawe dokumenty. Jeden opowiada o realizacji filmu, a drugi dotyczy autentycznej postaci kongresmena Wilsona. Oba są zaopatrzone w polskie tłumaczenie. Obraz w formacie 16:9, a dźwięk w D.D. 5.1. Do wyboru czekają napisy i lektor."
Gucza! Pojedynek na trąbki (2006),4,"Kobiety u mężczyzn najbardziej lubią duże, lśniące instrumenty, których użyciu towarzyszą wysokie czasem krótkie, czasem dłuższe dźwięki. Zaś mężczyźni poszukują kobiet, które ich instrument w pełni docenią. Taki jest przynajmniej morał płynący z serbskiej komedii Dušana Milicia ""Gucza! Pojedynek na trąbki"".  Film opowiada o młodej parze. Ona jest przaśną Słowianką o czystych rysach i białej jak mleko cerze. On zaś czarnym, cygańsko wyglądającym chłopakiem, któremu ubzdurało się, że może równać się z białymi i bogatymi. Choć dzieliło ich wszystko, połączyła wspólna miłość do muzyki, która niczym wirus przerzuciła się i na nich nawzajem. Oczywiście otoczeniu trudno jest to zaakceptować, co wprowadzi chaos w i tak mało uporządkowane życie bohaterów. Na szczęście wszelkie swary zakończyć można w cywilizowany sposób - wygrywając je na trąbce w konkursie muzycznym. Zwycięzca bierze wszystko: tytuł mistrza, pieniądze, chwałę i przaśną Słowiankę na deser.  ""Gucza! Pojedynek na trąbki"" przypomina czasy, kiedy za sprawą Gorana Bregovicia panowała w naszym kraju moda na orkiestry dęte. Wszyscy ci, którzy wtedy połknęli bakcyla bałkańskiej muzy albo (z racji młodego wieku) przegapili ten moment, a chcieliby w nim mimo wszystko wziąć udział, powinni w ten pędy biec na film Milicia. Muzyki jest ci tu w bród i co chwilę usłyszeć możemy czy to samą trąbkę czy też w akompaniamencie innych instrumentów. ""Gucza!"" to w zasadzie półtoragodzinny koncert przerywany luźnymi anegdotami o perypetiach młodej pary, która bardzo się kocha ale musi o swej miłości przekonać wszystkich wokół. Jestem przekonany, że dla większości oglądających historia ta nie ma większego znaczenia i jedyne co zapamiętają to kompozycje na trąbkę i kilka puzonów.  Na szczęście dla tych, którzy jednak mimo wszystko liczyli na jakąś fabułę, Milić okazał się reżyserem miłosiernym. Historia jest równie przaśna jak Słowianka. Prosta, miejscami zabawna, na tyle swojska, byśmy wczuli się w fabułę i na tyle ekscentryczna, byśmy na wszystko patrzyli z dystansem. Trzeba co prawda przy okazji znosić egzaltowane i pozbawione zarówno głębszego sensu jak i filmowego znaczenia dywagacje młodego bohatera o naturze gry na trąbce. Cóż, nie można mieć wszystkiego - to stara słowiańska prawda, która w tym przypadku potwierdzona zostaje w każdej minucie monologu Romea z offu.  Dziesięć lat temu ""Gucza! Pojedynek na trąbki"" byłby zapewne sporym przebojem kasowym. Dziś zapewne zginie w zalewie bardziej komercyjnych produkcji, mogąc zainteresować tylko nielicznych wciąż ciekawych kultury naszych południowych braci Dobrze jednak, że dystrybutorzy nie zapominają o mniejszościach, którym także od czasu do czasu coś od kina się należy. "
4 Kobiety (2007),6,"Adoor Gopalakrishnan to jedna z bardziej znanych postaci indyjskiego kina artystycznego. Niestety w Polsce jego filmy do tej pory w ogóle nie zaistniały. Teraz to się zmienia. Nie jestem jednak wcale pewien, czy aby ""4 kobiety"" było najbardziej trafnym wyborem.  Akcja filmu rozgrywa się pół wieku temu na indyjskiej prowincji. Bohaterkami są cztery kobiety, z których każda żyje w innych warunkach społeczno-ekonomicznych i każda wybrała inną drogę życia. Nie zawsze był to wybór świadomy i w pełni dobrowolny. To, co łączy bohaterki, to cena, jaką za swoje życie przyszło im zapłacić... cena zdecydowanie wygórowana.  Była prostytutka zmienia swój styl bycia pod wpływem miłości. Oboje są biedni, lecz szczęśliwy. Jednak życie bohaterek ""4 kobiet"" to nie bajka i okrutny los, który biednemu zawsze w oczy wieje, mocno da się bohaterce we znaki. Druga z bohaterek wychodzi za mąż z przymusu. Ani ona ani on nie chcą tego związku. Jednak kiedy odtrącona przez męża powraca do rodzinnego domu, musi stawić czoła złośliwym językom. Plotą kobiety, które tak jak i ona wychowane są zgodnie z zasadami, iż kobieta musi zostać żoną i matką, jak tylko stanie się wystarczająco dorosła. Jeśli tego nie czyni, czeka ją ostracyzm. Boleśnie przekonuje się o tym trzecia z bohaterek, która straciła swą szansę na miłości i teraz zostało jej staropanieństwo. Jest pionierką hinduskiego feminizmu i zaakceptowała ten los, choć jest on bolesny i samotny. Ostatnia z bohaterek to właśnie gospodyni i żona. Niestety nie matka, co jest przyczyną jej zgryzoty. Na jej drodze pojawia się atrakcyjna pokusa. Jednak kobieta wybiera wierność ponad macierzyńskie marzenia. Co ciekawe, ta właśnie historia kończy się w sposób najbardziej pozytywny, pozostawiając bez odpowiedzi pytanie o możliwość zajścia bohaterki w ciążę.  ""4 kobiety"" to skromne nowelki filmowe, które w bezkompromisowy sposób pokazują dostępne kobiecie drogi życia, ich zalety i wady, a także cenę, jaką zapłacą kobiety na każdej z tych dróg. Jednak kiedy przyjrzeć się filmowi z nieco szerszej perspektywy obraz rozmazuje się, a wszystko za sprawą niejasnych przyczyn, dla których film ten powstał w takiej a nie innej formie.  Gopalakrishnan wyraźnie daje do zrozumienia, że pokazuje nam historie z przeszłości. Czy mamy przez to rozumieć, że jest to próba konfrontacji sytuacji kobiet-widzów dziś z tym, z czym zmagać się musiały ich matki i babki? Czy jest to zatem spojrzenie na to, jak zmieniła się sytuacja w Indiach? Problem w tym, że w wielu rejonach wcale aż tak bardzo życie się nie zmieniło. Historie filmowe pozostają niestety wciąż aktualne. A jeśli ma to być komentarz do obecnej sytuacji kobiet, to dlaczego tak wyraźnie podkreślona jest przeszłość. Ta nie do końca czytelna motywacja sprawia, że tak naprawdę z perspektywy polskiego widza ""4 kobiety"" można traktować przede wszystkim jako rozprawkę etnograficzną. Przybliżony jest nam tutaj skrawek rzeczywistości indyjskiej prowincji z zasadami zachowania, strojami, gościnnością i nawykami żywieniowymi. To ciekawe, ale przy nowelowej konstrukcji i spokojnej, stonowanej narracji zdecydowanie za mało, by mieć szansę trafić do szerszego odbiorcy."
Kung Fu Panda (2008),7,"Najnowszy film wytwórni DreamWorks Animations ""Kung Fu Panda"" to propozycja dla całej rodziny. Zarówno dorośli jak i młodzi widzowie będą się na nim bawić wyśmienicie. To trudna sztuka, za którą należą się twórcom wielkie brawa. Zazwyczaj animacje są albo zbyt dorosłe albo też tak infantylne, że starsi widzowie idą na nie z ciężkim sercem tylko po to, by ich pociechy były zadowolone. Jednak za tę uniwersalność ""Kung Fu Panda"" zapłaciła oryginalnością fabuły. Stąd też, drogi widzu, na przełom, jakim był ""Shrek"", nie ma co liczyć.  Bohaterem animacji jest przesympatyczny miś panda o imieniu Po, który 'śni o kung fu'. Jednak poprzestawał tylko i wyłącznie na marzeniach, aż przypadek sprawił, że został wybrany na nowego mistrza wschodnich sztuk walki. Oczywiście, jak usłyszymy od pewnego podstarzałego żółwia, nic nie dzieje się przez przypadek i panda okaże się właściwym misiem na właściwym miejscu. Zanim to jednak nastąpi, będzie musiał przekonać nauczyciela kung fu i jego pięciu podopiecznych, iż wybranie go na Smoczego Wojownika nie było przejawem demencji starczej twórcy kung fu.  Panda jako mistrz sztuk wschodnich? Do tego panda przedkładająca dobrą wyżerkę i wygodny fotel od paru godzin ciężkich ćwiczeń? Toż to w animacji nic nowego. Od zera do bohatera – też widzieliśmy na ekranie nie raz i nie dwa. Przesłanie filmu: 'bądź sobą, ale działaj na rzecz wspólnoty"" obecne jest w animacjach wszystkich liczących się amerykańskich wytwórni. Czemu zatem warto wybrać się na ""Kung Fu Pandę""? Odpowiedź jest prosta: humor i sympatyczne postaci.  Twórcy postawili na lekki humor sytuacyjny, rzecz klasyczna, ale zawsze sprawdzająca się w rękach sprawnych scenarzystów. Sympatyczne postaci z łatwością zyskujące przychylność widzów, a zabawne ale nie ekstremalne sytuacje budują atmosferę miłej zabawy, ciekawej rozrywki. Autorzy polskiego dubbingu dobrze wyczuli sprawę i o ile dobrze pamiętam w filmie nie pada ani razu 'spadaj dziadu' czy tym podobne kwiatki rodem z Wiadomości, a nie kreskówki.  Jest tylko jedna rzecz, która momentami nieco zgrzytała – sama technika animacji. Och, od speców z DreamWorks możemy spodziewać się perfekcyjnej roboty. Problem w tym, że wygląda ona nazbyt znajomo. Panda ma chwilami miny, które doskonale znamy z innej, zielonej twarzy. Bazowanie na sprawdzonych już wcześniej rozwiązaniach jest zbyt czytelne i u tych, którzy zwracają na tego rodzaju detale uwagę, może budzi niewielki dyskomfort. Jeśli jednak należycie do większości i interesuje was sprawnie opowiedziana historia, to wtedy ""Kung Fu Panda"" będzie dla was rozrywką idealną, doskonałym pretekstem dla rodzinnego wypadu do kina."
Martwa cisza (2007),6,"Film ""Martwa cisza"" reklamowany jest jako nowe dzieło autorów ""Piły"". Reklama ta jest mocno myląca, choć przecież prawdziwa – autorami filmu rzeczywiście są twórcy pierwszej części opowieści o niezmordowanej krucjacie Pana Zagadki. Jednak ""Piła"", podobnie jak choćby dzieła Rotha, to przykład współczesnego horroru skoncentrowanego przede wszystkim na wymyślaniu i pokazywaniu jak najbardziej widowiskowych sposobów uśmiercania ludzi. Z takim horrorem ""Martwa cisza"" nie ma nic wspólnego. I całe szczęście. Obraz Jamesa Wana pozytywnie mnie zaskoczył. To klasyczna opowieść grozy, gdzie istotniejszy jest klimat, nie zaś posoka.  Bohaterem filmu jest młody chłopak, który pewnego dnia otrzymuje lalkę brzuchomówcy, a zaraz potem ginie jego żona. Chcąc wyjaśnić jej śmierć powraca do domu i zaczyna węszyć wokół starej legendy o Mary Shaw – brzuchomówczyni sprzed prawie 70 lat, którą do dziś w miasteczku straszy się małe dzieci. Bohater szybko przekonuje się, że za tymi bajkami kryje się okrutna prawda, a jej rezultatem jest niezaspokojona żądza zemsty.  ""Martwa cisza"" przypomina horrory z lat 50. i 60. Gotyckie budowle, posępne opuszczone miasteczka, obowiązkowa mgła i pioruny. Wan wykorzystuje cały arsenał tradycyjnej opowieści grozy i na naszych oczach przyobleka ją w nowoczesne szaty. Rezultat jest zaskakująco pozytywny, choć rzecz jasna film nie jest żadnym arcydziełem. Film przypadnie do gustu przede wszystkim fanom czarno-białych opowieści o nawiedzonych domach, opuszczonych rezydencjach i tajemnicach skrywanych przez całe dziesięciolecia.  Mocną stroną całego przedsięwzięcia są zdjęcia Johna R. Leonettiego oraz montaż Michaela N. Knue'a. Kilka sekwencji, jak choćby ta z pogrzebu, to prawdziwe cacuszka, które i w obrazie bardziej 'artystycznym' robiłyby spore wrażenie. Jest też coś intrygującego w przewodnim motywie muzycznym, przywodzącym na myśl klasykę horroru, a jednak zmienioną, zmiksowaną w nową jakość. Widać wyraźnie, że ""Martwą ciszę"" zrealizowali pasjonaci, co z całą pewnością docenią koneserzy gatunku.  Polskie wydanie DVD to nie tylko film, ale również dodatki. Otrzymujemy alternatywny początek, a przede wszystkim alternatywne zakończenie, z którego dowiedzieć się możemy kilku ciekawostek na temat bohaterów. Są sceny usunięte i materiał o realizacji filmu. Dodano również krótki materiał o złowrogiej i tajemniczej Mary Shaw, co daje okazję przyjrzenia się jej odtwórczyni, Judith Roberts, bez charakteryzacji. Jest również specjalny dodatek, w którym możemy prześledzić pracę fachmanów od efektów specjalnych. Na przykładzie jednej sceny pokazane zostały kolejne etapy dochodzenia do ostatecznego rezultatu. Przydałby się do tego komentarz, ale i samo w sobie wielu na pewno zaciekawi.  Film dostępny jest w trzech wersjach audio i w siedmiu wersjach z napisami. Niestety spolszczony jest tylko sam film, zatem dodatki w pełni docenią tylko ci, którzy znają angielski. Jest to jednak jedyne zastrzeżenie, jak mam do wydania."
Na złamanie karku (2004),7,"Pewna bardzo ważna gazeta od początku ustrojowej transformacji utrzymuje, że jesteśmy narodem, który nie zasługuje na wolność. Co chwila wyłażą z nas ksenofobia, antysemityzm i ogólne zacofanie. Pchamy się do Europy, choć nigdy nie dorośliśmy do jej standardów. Trzeba pilnować, byśmy nie popełnili jakiegoś faux pas, bo jeszcze nas stamtąd wyrzucą i co wtedy będzie.  Granice polityczne poprzestawiały się niczym klocki z drewna, ale w niektórych głowach wciąż utrzymuje się ciągła niepewność, że to wszystko runie i nie będzie już niczego. Ów stan ducha opisuje przejrzyście Jan Hrebejk w filmie ""Na złamanie karku"". Czechy można by przecież uznać za młodszego i rozsądniejszego brata Polski, który zawsze lepiej wiedział, kiedy się wycofać. Sąsiedzi z południa są pragmatyczni – nawet jak nienawidzą wietnamskich imigrantów, to kupują od nich skarpety, bo tanio; czarnoskóre niemowlę może się okazać przydatne dla kibola-narodowca, gdy tylko pomoże mu w naprawieniu relacji z żoną, etc.  Bóg umarł? Pewnie tak, skoro wszystkim przytrafiła się taka g...na egzystencja. Znikąd nadziei i pomocy... W innych filmach Hrebejk potrafił dostosować swych bohaterów do sytuacji i znaleźć przysłowiowe szczęście w nieszczęściu. ""Na złamanie karku"" nie oferuje żadnych recept. Nawet ucieczka ze zgnuśniałego czeskiego padołu nie dostarcza szansy na zmianę życia, bo pod każdą inną szerokością geograficzną panuje taki sam syf. Może tylko ludzie są trochę bardziej tolerancyjni. Bohaterów nie stać jednak na rewolucję w imię własnego szczęścia, bo ich umysły zdrętwiały do reszty. Otępiały naród sięga po kolejny kufel piwa i kibicuje głośno drużynie piłkarskiej.  Na DVD wydanym przez Vivarto w serii ""Czeskie kino"" nie ma żadnych dodatków. Do wyboru lektor bądź napisy, obraz w formacie 4:3, dźwięk DD. 2.0. Bez rewelacji, ale sam film świetny. Warto."
Wanted - Ścigani (2008),7,"""Wanted – Ścigani"" jest obrazem na wskroś surrealistycznym. Jest krosno, które typuje ofiary, jest tajemne bractwo tkaczy, które wypełnia wyroki przeznaczenia z lubością pakując wyznaczonym osobnikom kulkę w łeb. Jakby tego wszystkiego było mało, jest i szary, mdły urzędas, który okazuje się brakującym ogniwem w pewnej tajemnej intrydze i jednocześnie kandydatem na zabójcę dekady. Brzmi absurdalnie, ale ogląda się to rewelacyjnie. Film jest przy tym całkowicie bezpretensjonalny, wystylizowany, napakowany spektakularnymi efektami specjalnymi, niepozbawiony poczucia humoru, a do tego odpowiednio krwawy. Inaczej mówiąc idealny odmóżdżacz na lato.  Timur Bekmambetov jest człowiekiem pośledniej urody i niepośledniego talentu. Jego filmy „Straż nocna” i „Straż dzienna” zdobyły sobie uznanie wśród krytyków i widowni, która zostawiła w kasach kin worki rubli. Bekmambetov udowodnił, że można połączyć współczesną baśń przesiąkniętą słowiańską duszą z kanonadą efektów specjalnych, a przy tym dowiódł, że te ostatnie, choć robione za ruble, mogą być bardziej efektowne niż te za zieloną walutę. Nic więc dziwnego, że Hollywood się o niego upomniało. Na swój amerykański debiut dostał worek dolarów, gwiazdorską obsadę (apetyczna, choć będąca na skraju anoreksji Jolie, a do tego Freeman, McAvoy i mający przyciągnąć dzieci z przedmieść - raper Common). Powstało dzieło mniej wyrafinowane niż rosyjskie produkcje, za to swobodnie balansujące na granicy kiczu i masuje zwoje mózgowe z prędkością dobrze wykalibrowanej kuli.  ""Wanted – Ścigani"" jest adaptacją komiksu i jak nietrudno zgadnąć, nie ma ambicji poruszania poważnych problemów natury społecznej czy psychologicznej. Jedynym celem jest tu widowiskowość i dobra zabawa. Psychologia bohaterów i fizyka świata realnego naszkicowana jest tu bardzo grubą kreską, a fabuła przypomina ciąg efektów specjalnych. Kto szuka tutaj elementów kina Nowej Przygody, czy paradokumentalnych pościgów w stylu Jasona Bourne'a, zawiedzie się srodze. Kazach ma swój własny styl operujący przerysowaniem, detalem, celebrowaniem przemocy i nadmiarem efektów specjalnych. Przypomina to trochę kino Johna Woo, tylko podkręconego dobrą dawką surrealistycznego halucynogenu, który sprawi, że najbardziej absurdalne rzeczy stają się realne. A wszytko to pokazane z przymrużeniem oka, wszak wszyscy dobrze wiemy, gdzie jesteśmy. Albo się to kupuje, albo nie. Jak dla mnie bomba.  Jeżeli ""Wanted – Ścigani"" odniosą sukces za wielką wodą, to twórca ""Nocnej"" i ""Straży dziennej"" zadomowi się tam na dobre. A to oznacza, że ruble na dobre zamieni na dolary. Pozostaje mieć tylko nadzieję, że ta transakcja nie zabije jego kreatywności, ale pozwoli tworzyć niesamowicie widowiskowe spektakle, bo to, że facet ma talent i własny styl, nie ulega wątpliwości."
Orzeł kontra rekin (2006),9,"Są takie filmy, o których pisze się z trudem. Nie dlatego, że są złe i nie bardzo wiadomo, co powiedzieć, lecz właśnie dlatego, że są bardzo dobre, chciałoby się wręcz powiedzieć magiczne. W ich przypadku każde słowo zdaje się banałem nieoddającym sprawiedliwości. Do filmów takich należy ""Orzeł kontra rekin"". Skromny, malutki film, który niczym magiczny klucz odnaleziony w najmniej spodziewanym miejscu otwiera przed nami choć na chwilę bramy raju. To cudowna fontanna pozytywnej energii, po której wychodzimy z kina pełni odświeżenie i optymistycznie nastawieni do świata.  Bohaterami filmu Taika Cohena są maluczcy, którzy nie pasują do wizji współczesnego świata pięknych, modnych, energicznych. To wyrzutki społeczne, żyjące na marginesie, odrzucone przez świat, który nie potrafi wtłoczyć ich w ramy systemu. Dwójka z nich, Lily i Jarrod, spotkają się przypadkiem i zupełnie nieoczekiwanie (głównie dla nich samych) zacznie tworzyć się pomiędzy nimi nić sympatii.  U innego twórcy bohaterowie Cohena z łatwością mogliby się stać cynicznymi outsiderami lub psychopatycznymi mordercami szukającymi zemsty i akceptacji. Tymczasem w ""Orzeł kontra rekin"" ich odmienność staje się świętością, ich nietuzinkowość przyczyną wielu wspaniałych, cudownie ekscentrycznych momentów. Wszystko to zaś podane jest z fantazją i ciepłym humorem, który nigdy, w żadnym momencie nie wyśmiewa się z bohaterów. Wady i dziwactwa są tutaj podkreślane, przejaskrawiane i celebrowane jako to, co czyni z nas wyjątkowych. W filmie Cohena to 'zwyczajni' ludzie są outsiderami, gdyż są tak normalni, że niewyróżniający się z tłumu. Po obejrzeniu filmu każdy, komu wydaje się, że odstaje od reszty, będzie pragnął odstawać jeszcze bardziej.  Nowozelandczyk Taika Cohen popełnił rzecz niemalże bezbłędną, którą docenią wszyscy fani kina niezależnego i niepozornego. Znakomita reżysera i fenomenalny, pełen życia, radości, humoru i inteligentnych obserwacji scenariusz to podstawowe, ale nie jedyne zalety filmu. Jest też obsada, w której pierwsze skrzypce gra Loren Horsley. To, co ta dziewczyna wyczynia na ekranie, przechodzi wręcz ludzkie pojęcie. Jej Lily to jedna z najcieplejszych i najbardziej ekscentrycznych postaci, jakie pojawiły się w anglojęzycznym kinie ostatniej dekady. Sama Horsley zaś przypomina Toni Collette z ""Wesela Muriel"" i nie pozostaje życzyć jej podobnie udanej kariery.  Jeśli potrzebujecie ochłody od napompowanych superprodukcji, jakie latem dominują w kinach całego świata, to ""Orzeł kontra rekin"" jest propozycją właśnie dla was."
Doskonałe popołudnie (2005),6,"Muszę się przyznać, iż po płytę ""Doskonałego popołudnia"" sięgałem z duszą na ramieniu. Polski film, do tego poruszający sprawy życiowych szans młodego pokolenia i rozliczający z osobistych osiągnięć pokolenie ""Solidarności""? Toż to zdawało się być gotowym przepisem na porażkę dekady. Tymczasem, ku swojemu zaskoczeniu, zamiast bełkotu i patosu otrzymałem niezły filmik z całkiem sympatycznymi bohaterami.  Nie znaczy to wcale, że film nie mógł być lepszy, bo mógł. Mam nieodparte wrażenie, że Przemysław Wojcieszek nie do końca ufał samemu sobie i postanowił połączyć w jeden dwa kompletnie różne filmy, by i wilk był syty i owca cała. Tymczasem formuła ""dwa w jednym"" nie zawsze się sprawdza i choć ""Doskonałe popołudnie"" okazało się obrazem udanym, to jednak oddzielnie każda z zawartych w nim opowieści miała znacznie większy potencjał.  Pierwszy ""film"" to nieco sentymentalny dramat obyczajowy o dwójce dojrzałych osób, które po latach spotykają się ze sobą. W czasach ""Solidarności"" jako młodzi ludzie Maria i Andrzej spotkali się ze sobą i zakochali. Ona pochodziła z rodziny inteligenckiej, on robotniczej. Póki trwał socjalizm, trwała i ich miłość, lecz po przełomie 1989 roku wszystko się zmieniło. Konflikty doprowadziły do rozstania. Teraz za sprawą ślubu ich syna, po 12 latach przerwy spotykają się ponownie. Dawne uczucie, ale i wspomnienia ran, odżywają.  To był znakomity pomysł na skromny filmik oparty o dialog i wyraziste kreacje aktorskie. Za każdym razem, kiedy Stuhr i Dobrowolska pojawiają się na ekranie, miałem poczucie, że mógłby z tego powstać film na miarę ""Przed wschodem słońca"", tyle że z dojrzalszymi bohaterami. Gra wspomnień, antagonizmów, dynamika przyciągania i odpychania. To wystarczyło Linklaterowi, a później i Delpy. Powstaje zatem pytanie dlaczego Wojcieszek na tym nie poprzestał. Może obraz nie byłby tak 'popcornowy' jak teraz, miałby jednak szansę na status kultowego.  Drugi 'film' to historia trójki młodych osób, którzy poszukują sposobu na życie. Pragną pójść własną, nietypową drogą, lecz zarazem potrzebują materialnego bezpieczeństwa. Ich ideały w kraju, gdzie marzenia rozprysły się o bruk, walczą z bezwzględnymi prawami rynku. Dwójka z nich właśnie stanąć ma na ślubnym kobiercu i presja 'ustatkowania się' niczym miecz Damoklesa wisi nad nimi, grożąc tragiczną śmiercią ich pasji i nadziei.  Ta część – z Czarneckim, Czeczotem i Popławską – ma znacznie lżejszy ton. To komedia obyczajowa ze społecznym zacięciem przywodząca na myśl produkcje brytyjskie jak ""Goło i wesoło"". Dowcip jest lekki, nieinwazyjny, lecz budujący ciepłą atmosferę. Bohaterowie są sympatyczni i widz łatwo im kibicuje. I znów historia tej trójki wystarczyłaby na realizację dobrego filmu komediowego. I znów ma się wrażenie, że reżyser nie do końca sobie ufał.  Na szczęście dla widza, całość udało się reżyserowi skompilować całkiem sprawnie. Schizofreniczna dwoistość narracji ma swój urok, o co być może chodziło twórcom. Nie ma więc co płakać nad rozlanym mlekiem i pozostaje cieszyć się tym, że ""Doskonałe popołudnie"" nie poszło utartą drogą innych polskich produkcji, unikając miernoty i intelektualnego nadęcia.  Niestety polskie wydanie DVD filmu jest dość skromniutkie. Mamy tylko sam film i to w nieco archaicznym już transferze obrazu i dźwięku. Dystrybutora należy pochwalić jednak za dodanie napisów (choć tylko polskich). Wydawcy polskich filmów zbyt często zapominają, że filmy lubią oglądać też osoby niesłyszące."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Osiem (2006),3,"""Osiem"" to typowa produkcja kina klasy C. Jeżeli sięgając po niego będziecie tego świadomi, wtedy obraz Jonesa może nawet was zainteresować. Wszystko zależy od nastawienia.  ""Osiem"" wykorzystuje wszystkie znane z horrorów chwyty. Mamy więc grupę przyjaciół, których łączy wspólna tajemnica. Są koszmary senne (i te na jawie), jest śmierć znajomego, która wyzwala cały łańcuch straszliwych wydarzeń. Obowiązkowo pojawia się opuszczony na odludziu dom, duża dawka szaleństwa oraz krwawe, makabryczne śmierci kolejnych bohaterów.  W ten sztywny gorset fabularny próbuje wtłoczyć aktorów debiutant James Koya Jones. Ogląda się to z równie chorą fascynacją, co próbę wciśnięcia się 100-kilogramowej kobiety w spodnie rozmiaru 30. Jeśli jesteście amatorami tego rodzaju widowisk, to ""Osiem"" jest produkcją w sam raz dla was. Ci jednak, którzy szukają atmosfery grozy bądź oryginalności fabuły muszą uzbroić się w cierpliwość, ponieważ wszystko co najlepsze pojawia się dopiero w ostatnich minutach filmu.  To, czym film naprawdę zaskakuje, to obsada. Jest Gabrielle Anwar, która niestety przez większość filmu milczy i snuje się z opuszczoną głową. Jest Traci Lords i George Newbern, którym przypadły w udziale nieco większe role. W sumie obsada stara się jak może i czasami naprawdę było mi ich szkoda, ponieważ gra nie zawsze była warta świeczki.  ""Osiem"" w kinach nie miałoby co robić. Jednak jako produkcja DVD z całą pewnością znajdzie swoją niszę. Polskie wydanie to typowy produkt dystrybutora. Mamy więc zadowalający obraz i dźwięk w obowiązującym standardzie DD 5.1. Niestety zabrakło dodatków. Do wyboru mamy zwiastun filmu, sylwetki aktorów i twórców oraz zapowiedzi innych tytułów wprowadzanych przez dystrybutora na rynek."
Margot jedzie na ślub (2007),5,"Noah Baumbach ma chyba jakiś problem psychiczny, który próbuje rozwikłać za pomocą filmów. Jego natrętna potrzeba opowiadania w kółko tej samej historii w przypadku poprzednich filmów – ""Podwodne życie ze Stevem Zissou"" (gdzie był tylko scenarzystą) i ""Walka żywiołów"" (który także wyreżyserował) – sprawdziła się. Tym razem jednak zabrakło materiału. ""Margot jedzie na ślub"" sprawia wrażenie odgrzewanych resztek, pozszywanych razem pomysłów, które zostały odrzucone przy realizacji poprzednich obrazów. Szkoda, bo Baubachowi udało się skompletować naprawdę imponującą obsadę, z którą można było sporo zdziałać.  Tym razem typową toksyczną rodzinę Baumbacha budują dwie siostry. Od lat ze sobą nie rozmawiały, teraz spotykają się na ślubie jednej z nich. Obie są sobie bardzo bliskie, a jednocześnie tak bardzo zaabsorbowane sobą, że nie potrafią przestać ranić się nawzajem. Obie kobiety pełne są kompleksów, lecz łatwiej przychodzi im rzutować je na innych niż dokonać autentycznego oglądu własnej persony. Tytułowa Margot wyrzuca z siebie słowa 'prawdy' niczym ninja metalowe gwiazdy. Za postawą troski kryje się obronna postawa, w której prawda staje się mieczem uniemożliwiającym rzeczywiste poznanie.  Wokół tych dwóch cierpiących kobiet krążą niczym satelity inne, równie naznaczone przez życie dusze: Malcolm – narzeczony jednej z sióstr, który nie potrafi i nie chce znaleźć sobie pracy, Claude – nastoletni syn Margot, który powinien przechodzić właśnie kryzys okresu dojrzewania. Nie przechodzi go, bo jak wytknie mu to jego matka, jest to dość drobnomieszczańskie i nudne. Towarzyszy im cała galeria mniej istotnych, lecz równie barwnych postaci, z których żadnej nie sposób nazwać normalną.  Baumbach skonstruował bogate bestiarium neuroz i kompleksów, które jednak nie składa się tym razem na atrakcyjny, intensywny film. ""Margot jedzie na ślub"" można pokazać adeptom psychoanalizy, którzy zamiast ludzi widzieć będą symboliczne reprezentacje psychicznej mapy twórcy. Dla widza filmowego, zwłaszcza zaznajomionego z wcześniejszymi dokonaniami Baumbacha, ""Margot..."" będzie sporym rozczarowaniem. Film jest płaski, brakuje w nim intensywności, dynamiki czy po prostu życia. Bohaterowie sprawiają wrażenie, jakby cały czas byli na psychotropach, które zmienią ich w katatoników. Wielkie konfrontacje, które powinny emocjonalnie wdzierać się w psychikę widzów, tu przypominają raczej jazgot sąsiadek kłócących się o zwykłe pierdółki.  Obsada również rozczarowuje... być może 'rozczarowuje' to zbyt ostre słowo, po prostu poza Jackiem Blackiem nie mają się tam czym popisać. Scenariusz w wersji, jaką otrzymujemy na ekranie, nie jest zbyt wymagający. Poprawni aktorzy byliby sobie z nim w stanie znakomicie poradzić. Aktorki takie jak Nicole Kidman czy Jennifer Jason Leigh marnują się tu. Jednak z drugiej strony to właśnie dla tych aktorek, a przede wszystkim dla Leigh, warto film zobaczyć.  Wydanie DVD poza samym filmem dostępnym w oryginale, jak i w kilku wersjach językowych, zawiera swoistą rozmowę pomiędzy Baumbachem i Leigh na temat filmu. Warto się z nim zapoznać, gdyż dzięki temu kilka aspektów ""Margot jedzie na ślub"" nabierze głębi i jasności, jakiej nie da sam seans."
Głos wolności (2006),6,"Aż trudno uwierzyć, że postać tak niezwykła jak William Wilberforce musiała czekać ponad 100 lat na swoją filmową biografię. Z drugiej jednak strony – wciąż jeszcze musi poczekać na dobrą filmową biografię. Obraz Michaela Apteda, reżysera o uznanej renomie, to bowiem film niezły, lecz pozbawiony pasji i rozgrywający osobistą historię Wilberforce'a w sposób bezpieczny, unikający kontrowersji.  Być może miałkość filmu wynika z faktu, iż jest to typowy obraz okolicznościowy. Apted nakręcił go w 2006 roku z myślą o premierze w 2007 roku, kiedy to świętowano w Wielkiej Brytanii 200. rocznicę uchwalenia ustawy o handlu niewolnikami, która de facto kończyła erę niewolnictwa. ""Głos wolności"" stał się politycznie poprawnym ukoronowaniem uroczystości, opowiadając przyjemną dla oka i ucha bajeczkę o upartym polityku, któremu miłość dodała skrzydeł w walce po stronie abolicjonistów.  Apted całkowicie ignoruje nawrócenie Wilberforce'a i jego zażartą wiarę w Boga. W filmie jest to sygnalizowane, jako typowa cecha anglikanina, podczas gdy jego konserwatyzm i zawziętość w sprawach wiary była przeogromna (jak zresztą większości konwertytów). Twórcy czynią też z Wilberforce'a jedynego championa abolicjonizmu, ukazując Thomasa Clarksona jako jego towarzysza, jednego z wielu pomniejszych współpracowników. Oczywiście takie są reguły filmu. Jednak reguły te wymagają również, by główny bohater był postacią wyrazistą. U Apteda heros jest niestety ledwie romantycznym wymoczkiem smęcącym po kątach, zupełnie bezbarwnym, gdyby nie fakt, że był abolicjonistą.  Jednak ""Głos wolności"" mimo wszystko broni się. Sama siła i waga opowieści o walce z niewolnictwem jest tak przeogromna, że nawet Apted próbujący ze wszelkich sił rozwodnić i ułagodzić historię nie jest w stanie zatrzeć wrażenia, jakie postać WIlberforce'a i jego towarzyszy wywrze na widzach. Kilka scen, prostych w konstrukcji, wzrusza niemalże do łez. I aż szkoda, że cały film został zbudowany na dość chwiejnych fundamentach.  Na szczęście obsada, nawet Ioan Gruffudd, radzi sobie dobrze. W sukurs słabemu scenariuszowi przychodzi muzyka i zdjęcia, dzięki którym film sprawia wrażenie bardziej atrakcyjnego. Dzięki temu ""Głos wolności"" nie irytuje, choć niestety pozostawia niedosyt. Cóż, może jeszcze kiedyś doczekamy się ciekawszej wersji historii życia Williama Wilberforce'a.  Wydanie DVD ""Głosu wolności"" to typowy produkt dystrybutora. Otrzymujemy obraz anamorficzny (1,85:1) i dźwięk DD 5.1. Z dodatków jest zwiastun i zapowiedzi innych filmów dystrybutora."
Sekret (2007),7,"Okazuje się, że Azjaci mają reszcie świata do zaoferowania coś więcej niż tylko upiora z długimi włosami i paskudną facjatą. ""Sekret"" to bowiem remake japońskiego ""Himitsu"" z 1999 roku. Za produkcję tej przeróbki odpowiada Luc Besson, a na stanowisku reżysera zasiadł inny Francuz, popularny aktor Vincent Perez (""Fanfan Tulipan""). Nie, ten film nie jest kolejnym „akcyjniakiem”, gdzie dokręcanie śruby jest celem samym w sobie. To przewrotne kino psychologiczne, w którym punktem wyjścia jest pomysł rodem z gatunku science fiction.  W pierwszych scenach obserwujemy typową rodzinę z małego miasteczka. Ben (obecny chyba tylko ciałem David Duchovny) jest okulistą, jego żona Hannah prowadzi dom i amatorsko fotografuje. Córka Samanta przechodzi okres dojrzewania, co najbardziej odbija się na jej relacjach z matką. Wkrótce obie panie wezmą udział w wypadku samochodowym, w wyniku którego Hannah umrze. Jakież będzie jej zdziwienie, gdy obudzi się w... ciele Samanty. Co zrobić z takim fantem?  Gdyby za temat wzięło się Hollywood, powstałby pewnie gładki melodramat z nutą metafizyki dla egzaltowanych widzów. Kto wie, może miałby on nawet szansę powalczyć o najważniejsze nagrody? Francusko-kanadyjski zespół podchodzi jednak do tematu bez ogłupiających sentymentów. Hannah zamknięta w formie Samanty chce początkowo, by dusza córki wróciła na swoje miejsce. Przez ten czas musi jednak wcielać się w rolę – chodzić do szkoły i udawać normalną nastolatkę. Jak poradzić sobie jednak z narastającymi żądzami i poczuciem, że otrzymało się od losu możliwość zagrania w teatrze życia po raz drugi? Mając w pamięci popełnione kiedyś błędy, można stworzyć się od nowa i zrealizować niespełnione marzenia. Do postaci Hannah/Samanty potrzeba było aktorki wielkiego formatu. Nieznana szerzej Olivia Thirlby okazuje się objawieniem kina – bez problemu umie oddać na swej ślicznej młodzieńczej buzi każdy gest, grymas i emocje dojrzałej kobiety. Kreacja warta nominacji do Oscara. Tym bardziej szkoda, że twórcy nie wiedzieli, jak zakończyć ""Sekret"", który w finale zaczyna trącić niekontrolowanym kiczem.  Wydanie DVD nie powala. Wśród materiałów dodatkowych znajdziemy jedynie zwiastun filmu i zapowiedzi innych tytułów dystrybuowanych przez Monolith. Obraz w formacie 16:9, dźwięk – D.D. 5.1. Do wyboru napisy bądź lektor."
Frontière(s) (2007),5,"Hasło reklamujące film Xaviera Gensa dumnie głosi, że nie jest on przeznaczony dla normalnych ludzi. Ten chwyt marketingowy zadziwiająco współgra z głosami oburzonych widzów. Jeżeli ktoś uważa, że naziści-kanibale uprawiający chód wtórny i szukający nowego materiału biologicznego dla prokreacji swojej rasy, to dziwaczny pretekst dla ukazania tortur, kanibalizmu, rozcinania piłą, eksplodujących głów i permanentnej masakry, to zapewne nie jest to film dla niego. Cała reszta powinna bawić się całkiem przyzwoicie. To co prawda ponowna konsumpcja dawno już znanych potraw, ale podlana przyjemnym francuskim sosem gore. Tak więc smakuje może bez zbytniego entuzjazmu , ale i bez obrzydzenia.  Horrory to chyba jedyna przestrzeń, gdzie występuje kanibalizm gastronomiczny. Ruggero Deodato w ""Cannibal Holocaust"" pokazał, że prawdziwi kanibale żyją w betonowej dżungli współczesnych społeczeństw. Niemniej jednak największy wpływ na francuski horror miała ""Teksańska masakra piłą mechaniczną"". Twórca ""Hitmana"" właściwie dokonał tutaj transpozycji wszelkich znanych już z filmu Hoopera motywów, zamieniając tylko rodzinę poczciwych amerykańskich rednecków na zdegenerowany chów kościstego SS-mana. No i oczywiście nie obyło się bez zanurzenia wszystkiego w politycznym kontekście, żeby komuś nie przyszło do głowy, że zarzyna się tu dla własnej (ewentualnie widza) przyjemności, a nie w słusznej sprawie.  Fabuła, choć obudowywana znaczeniami (zamieszki, polityka, płód), jest banalna. Bohaterowie zanim trafią w ręce przeznaczenia, uciekają z Paryża. Światowa stolica mody targana jest zamieszkami wywołanymi przez sukces wyborczy kandydata skrajnej prawicy. Główną bohaterką jest dziewczyna w ciąży. Tak więc od razu wiemy, że w przeciwieństwie do swoich kolegów, nie podda się ona łatwo i będzie walczyć jak lwica o życie swojego nienarodzonego dziecka. A będzie z kim i o co, w końcu rolę matki przyszłego pokolenia wyznaczył jej sam patriarcha rodu Von Geisler.  ""Frontier(s)"" mogłoby być krwawą i makabryczną wariacją na temat ""Allo Allo"". Gens jest jednak śmiertelnie poważny i w przeciwieństwie do twórców ""Teksańskiej..."" czy ""Hostela"" nie pozwala sobie nawet na odrobinę humoru. Całe to napompowanie i napuszenie w zderzeniu z wątpliwym przesłaniem jest oczywiście śmieszne i durne. Nie zmienia to jednak faktu, że Francja powoli staje się ojczyzną horroru (""Haute Tension"", ""A l'intérieur"", ""Ils"", itd.), a rodacy de Gaule’a potrafią kręcić bezkompromisowe (co nie zawsze znaczy sensowne) obrazy i niespecjalnie przejmują się kategorią wiekową. Tak więc choć ""Frontier(s)"" jako dzieło zaangażowane i mające nam zwrócić uwagę na współczesne zagrożenia smakuje mdło i głupio, to jako jatka jest to solidny, choć niewyszukany, krwawy kawał mięsa."
Ciemność rusza do boju (2007),4,"Czas panowania Harry'ego Pottera w kinach nieuchronnie dobiega końca, ale jak dotąd nie znalazł się żaden pretendent, który mógłby zająć miejsce okularnika z różdżką. Niemniej hollywoodzcy producenci nie ustają w poszukiwaniach. Tym razem walkę o tron podjął bohater filmu ""Ciemność rusza do boju"" opartego na książce Susan Cooper. On również może poszczycić się niebanalnym pochodzeniem i umiejętnościami. Niestety, w przeciwieństwie do Pottera nie ma wystarczająco dużo kasy, by jego przygody mogły wciskać widza w fotel. Między innymi z tego powodu ekipa musiała kręcić w Rumunii, a nie Wielkiej Brytanii.  Rzecz opowiada o rodzinie Stantonów, która przeprowadza się ze Stanów Zjednoczonych na zabitą dechami wiochę w Anglii. Najmłodszy członek familii, Will (Alexander Ludwig), nie za bardzo odnajduje się w nowej rzeczywistości, a w dodatku zaczyna miewać dziwne wizje. Na szczęście okoliczni starcy wyjaśniają mu, że należy do starożytnego zakonu, którego zadaniem jest walka z siłami ciemności. No więc Will walczy do utraty tchu – musi znaleźć tajemnicze znaki mogące ocalić świat przed mrokiem i zagładą. Po piętach depcze mu tajemniczy osobnik na koniu.  W początkowych partiach reżyserowi udaje się zmajstrować na ekranie atmosferę tajemniczości i przygnębienia. Bohater dorasta, więc przytrafiające mu się dziwactwa można uznać za produkt nastoletniej, pokręconej wyobraźni. Gdy jednak trzeba wrzucić na taśmę trochę fantastycznego mięska, twórcy muszą się poddać. Ewentualnie blefować za pomocą tanich sztuczek, które nie są jednak w stanie przykryć niedostatków budżetowych. Sama fabuła, choć nie ma w sobie krztyny oryginalności, propaguje zdrowe rodzinne wartości. Te są zawsze na czasie, więc film wejdzie bez większych problemów. Po seansie zapanuje ciemność i nie będziecie już nic pamiętać.  Wśród materiałów dodatkowych znajdziecie długi dokument opowiadający o realizacji ""Ciemności..."", a także drugi krótszy pokazujący tworzenie efektów specjalnych. Do tego możemy zapoznać się z niewykorzystanymi scenami. Wszystko w polskiej wersji językowej. Dźwięk: Dolby Digital 5.1, obraz: 2,35:1."
Pociąg do Darjeeling (2007),8,"W krótkometrażowym ""Hotelu Chevalier"", którego obejrzenie powinno być warunkiem wejścia na pokład ""Pociągu do Darjeeling"", Jack (Schwartzman) proponuje swojej dziewczynie (golusieńka Portman), że pokaże jej widok na Paryż, jaki rozciąga się z jego pokoju. Wyprowadza ją na balkon, a oczom widza ukazuje się zasłaniająca wszystko kamienica. Ta krótka scena jest niejako wykładnią poczucia humoru i wrażliwości reżysera Wesa Andersona. Albo się je kupuje, albo nie. Jeśli należycie do tej drugiej grupy, nie próbujcie rzucać wściekłymi obelgami o snobistycznym, niezrozumiałym nudziarstwie. Pociąg odjechał bez Was.  Zdążyli się na niego jednak załapać trzej bracia Whitmanowie poszukujący w Indiach matki (Huston), straconych więzi i... sensu życia. Francis (Wilson) o mało nie zginął w wypadku, a teraz próbuje pojednać się z bliskimi. Peter (Brody) właśnie dowiedział się, że będzie ojcem. Jack uciekł zaś od narzeczonej i nie bardzo wie, co ma dalej robić. Przy pierwszym powitaniu bracia wymieniają się środkami przeciwbólowymi, a potem piją sok z limetek. Francis dokładnie zaplanował całą podróż – ustalił, które święte miejsca odwiedzą i kiedy dotrą do klasztoru, gdzie skrywa się wyrodna rodzicielka.  Nie pomyślał jednak o tym, że życie jak zwykle przygotowało wredne niespodzianki, zaś reżyser potrafił je ładnie opakować. ""Pociąg do Darjeeling"" fajnie się ogląda, a potem miło wspomina. To kino dla lekko zwichrowanych, którzy lubią, gdy dziwne pomysły, poezja i humor mieszają się ze sobą w abstrakcyjnym koktajlu. Anderson pokpiwa delikatnie ze zlaicyzowanego Zachodu szukającego na siłę duchowej odnowy. ""Pociąg"" mknie po szynach duchowej egzystencji, a w tle przewijają się wyjałowione krajobrazy Indii. Aktualnie panuje moda na podróże w tamte rejony, więc film może stać się kultowym przewodnikiem dla złaknionych mistycznych doświadczeń dwudziestoparolatków.  Wśród dodatków znajdziecie na płycie reportaż z planu, który można obejrzeć z polskimi napisami. Obraz w formacie 16:9, dźwięk – Dolby Digital 5.1. Do wyboru czekają zarówno lektor, jak i napisy. No i oczywiście trzech przystojnych braci."
Hallam Foe (2007),8,"Hallam Foe ma poważny problem. Nie, nie jest nim podglądanie ludzi, choć i to przysporzy mu sporych kłopotów. Voyeuryzm jest u niego raczej skutkiem, a nie przyczyną. Ta sprowadza się do złamanego serca. Otóż Hallam bardzo kochał pewną kobietę o wdzięcznym imieniu Anne Sarah. I tu tkwi problem, a w zasadzie dwa: po pierwsze Anne jest jego matką, po drugie jest od pewnego czasu martwa.  Na szczęście dla biednego Hallama natura w swym niespożytym bogactwie i na to ma remedium, a w zasadzie nawet dwa. Pierwszym jest ponętna macocha, która dla pozbycia się z domowego gniazda kłopotliwego pasierba gotowa jest zrobić wszystko, naprawdę WSZYSTKO. Drugim jest istnienie sobowtórów, dzięki czemu Hallam ma okazję spotkać kobietę do złudzenia podobną do swojej matki. Ta też ma spory apetyt seksualny, co chłopak skrzętnie wykorzysta wyczyniając z nią harce, na jakie wobec rodzicielki raczej by się nie zdobył.  Najnowszy film Davida Mackenzie'ego to urocza komedia z gatunku, jaki wychodzi tylko Brytyjczykom. Idealnie połączono tu elementy humorystyczne z prawdziwą tragedią, tworząc absurdalny, inteligentny, a przede wszystkim szalenie przewrotny film. Mackenzie, który w ""Młodym Adamie"" dał się poznać jako twórca mrocznych, ciężkich klimatów, tym razem pozwala sobie na zaskakującą wręcz swobodę. Rezultat powala z nóg.  Film bawi, choć dotyka kwestii co najmniej lekko kontrowersyjnych. Kolejne groteskowe sytuacje wprowadzają w zdumienie, a jednocześnie w sposób zupełnie naturalny i bez jakiegokolwiek przymusu wywołują śmiech. Jest przy tym w filmie spora doza ciekawych obserwacji. I nawet jeśli chwilami reżyser pozwala sobie na bajkowe uproszczenia, ""Hallam Foe"" to ciekawy komentarz na temat sposobów radzenia sobie ze stratą.  Mackenzie za Peterem Jinksem (autorem książki, na podstawie której powstał film) pokazują, że zamiast walczyć z własnym szaleństwem, należy mu się poddać, zanurzyć w nim całkowicie. Tylko dochodząc do ostatecznej granicy można się wyzwolić, oczyścić i zamknąć dręczące nas sprawy. Problem z tą koncepcją jest taki, iż może ona być prawdziwa jedynie w odniesieniu do osób zaradnych, reprezentujących sobą dość wysoki poziom intelektualny i moralny. W innym przypadku delikwent zamiast ratunku zamknie się po wsze czasy w więzieniu obsesji, poczucia winy, a być może i zbrodni.  Jamie Bell w końcu przypomniał sobie, jak to jest być dobrym aktorem i stworzył jedną ze swoich najlepszych kreacji. Sztuka ta w gruncie rzeczy nie była znów taka trudna, gdyż miał on świetny materiał w postaci scenariusza Mackenzie'ego. Jednak po latach ról średnich lub w filmach, których nikt nie oglądał, miło jest w końcu zobaczyć Billy'ego Elliota znów w akcji. Plusem są również kreacje Hindsa i Sophii Myles. Jedyny żal jaki mam, to mimo wszystko dość mała rola Jamie'ego Sivesa, którego dobrze wspominam z filmu ""Wilbur chce się zabić"".  Nie mam żadnych wątpliwości, że dla fanów brytyjskiego kina ""Hallam Foe"" powinien stać się lektura obowiązkową."
Ściśle tajne (2007),6,"Billy Ray po bardzo udanym debiucie reżyserskim ""Pierwsza strona"", postanowił w drugim filmie znów oprzeć się na prawdziwej historii. W rzeczy samej, fabuła ""Ściśle tajne"" łudząco przypomina tę z ""Pierwszej strony"": ponownie bohaterami są osoby pracujące w renomowanych instytucjach, pędzące podwójne życie, okłamujące swoich przełożonych. I choć nie jest to sequel w tradycyjnym tego słowa rozumieniu, ""Ściśle tajne"" ma niestety wszystkie cechy kontynuacji, co czyni z niego obraz o klasę słabszym od pierwowzoru.  Nominalnym bohaterem ""Ściśle tajne"", i powodem dla którego film w ogóle powstał, jest Robert Hanssen. Ten agent FBI przez ponad dwie dekady był szpiegiem pracującym dla ZSRR, a potem Rosji. Zagorzały katolik, członek Opus Dei, był zarazem ekshibicjonistą, który nagrywał swoje stosunki seksualne z żoną, a potem dzielił się kasetami ze swoimi przyjaciółmi. Ta barwna, skomplikowana postać nie jest jednak głównym bohaterem filmu. Billy Ray najwyraźniej lubi młodych, jasnowłosych chłopców i protagonistą fabuły uczynił Erika O'Neilla, w którego wcielił się Ryan Phillippe. Eric został przydzielony Hanssenowi jako asystent w ostatnim okresie jego pracy w FBI. W rzeczywistości zaś był szpiclem mającym zdobyć dowody jego winy.  To przesunięcie akcentów jest podstawowym grzechem twórców ""Ściśle tajne"". Robert Hanssen jest wymarzonym bohaterem soczystego thrillera psychologicznego. Tymczasem u Billy'ego Raya jest on potraktowany bardzo przedmiotowo, jako impuls mający unaocznić młodemu pracownikowi FBI, co też w życiu liczy się naprawdę. To mogło, choć bardzo w to wątpię, się udać – pod warunkiem wszakże, że w roli O'Neilla pojawiłby się bardziej wyrazisty aktor niż Phillippe. Aż szok to przyznawać, ale nie dorasta on nawet do pięt Haydenowi Christensenowi, odtwórcy głównej roli w ""Pierwszej stronie"".  Są jednak dwa powody, dla których ""Ściśle tajne"" warto obejrzeć. Pierwszym jest Chris Cooper, drugim Laura Linney. Ta dwójka aktorów naprawdę udowadnia, że należy im się miejsce w pierwszej lidze Hollywood. Solidne, mięsiste kreacje czynią z zagranych przez nich bohaterów postaci intrygujące, pełne życia i całkowicie przykuwające uwagę. Linney, która przebywa na ekranie niewiele czasu, bez problemu przyćmiewa Phillippe'a, obecnego niemalże w każdej scenie. To wystarczający dowód jej klasy, jak i powód, dla którego film oceniam mimo wszystko pozytywnie.  Po polskie wydanie DVD sięgnąć można tylko i wyłącznie dla samego filmu. Transfer obrazu jest udany, ledwie w kilku momentach lekko 'zazgrzytał'. Dźwięk jest w ogólnie już używanym standardzie DD 5.1 i to zarówno w przypadku oryginalnej ścieżki, jak i tej z polskim lektorem. Niestety poza zwiastunem i zapowiedziami innych filmów dystrybutora nie otrzymujemy nic więcej. Szkoda, gdyż wydanie amerykańskie pełne jest dodatków, jak również ścieżki z komentarzem reżysera i samego, prawdziwego Erika O'Neilla."
Podkręć jak Beckham (2002),8,"Od przybytku głowa może zaboleć, a od nadmiaru miłości i troski można pogrążyć się w smutku. Taki los spotkał główne bohaterki komedii obyczajowej Gurinder Chadhy ""Podkręć jak Beckham"".  Jess to hinduska nastolatka dorastająca w Zachodnim Londynie. Jej rodzice spędzają czas na zamartwianiu się o jej los. Ojciec martwi się, że podążając za swoimi marzeniami, dziewczyna zostanie zraniona tak mocno, jak on kiedyś. Matka, która szczęście znalazła jako gospodyni domowa, chciałaby, aby i jej córka była wspaniałą hinduską żoną i matką. Jednak Jess pragnie czegoś innego – chce grać w piłkę nożną. Na nieszczęście ma do tego dar, co wszystko komplikuje. Jules z kolei to młoda Angielka, którą ojciec wychowywał na syna. Jest wysportowana i zainteresowana tylko profesjonalną grą w futbol. To spędza sen z powiek jej matki, która chciałaby z córki uczynić seksbombę, za którą uganialiby się chłopcy.  W obu przypadkach rodzice nie pragną niczego więcej, jak szczęścia i spokojnej przyszłości dla swoich córek. Obie dziewczyny zdają sobie z tego sprawę, lecz zarazem nie są w stanie przestać odczuwać rodzicielskiej troski jak więzów zniewalających ich i podcinających im skrzydła. Tak, obie dziewczyny pragną podążyć ścieżką krętą, rzadko uczęszczaną. Jednak jakikolwiek kompromis wobec swoich własnych marzeń odczuwają boleśnie, jako stratę własnej tożsamości. Z posłuszeństwa wobec rodziców mogą ze swych marzeń rezygnować, lecz zarazem wyrzekają się szczęścia. A przecież nie tego pragną ich rodziny.  ""Podkręć jak Beckham"" to kolejny dowód na to, że nikt tak dobrze nie kręci komedii obyczajowych dotykających ważnych spraw społeczno-rodzinnych jak Brytyjczycy. Chadha brawurowo, a przy tym z wielką troską i wrażliwością, opowiada o konflikcie pokoleń. I choć konstrukcja komedii sprawia, że córki są skonfrontowane z rodzicami, to ci nigdy, w żadnym momencie nie stają się prawdziwymi wrogami. Twórcy bezbłędnie wyczuwają humor i komizm sytuacyjny, a jednocześnie dotykają tak ważkich spraw jak emancypacja kobiet, tolerancja wobec odmienności i problem międzyrasowych związków.  Młoda obsada, w większości mało jeszcze obyta z wielkim kinem, radzi sobie z rolami wspaniale. Żywiołowa Parminder Nagra i rezolutna Keira Knightley to prawdziwe brylanty lśniące własnym blaskiem. Z nich dwóch niestety tylko ta druga zrobiła wielką karierę. Szkoda, jak widać rasa nie ma znaczenia tylko w filmie.  I jeszcze jedna uwaga dotycząca filmu. Oglądając ""Podkręć jak Beckham"" warto zwrócić uwagę na konstrukcję postaci rodziców. W filmie postaci matek pokazane są jako osoby restrykcyjne, pragnące córkom narzucić tradycyjną (ich własną) mentalność. Ojcowie są bardziej otwarci, tolerancyjni, ale i łatwo dają się zdominować swoim żonom. Taka konstrukcja staje się jasna, kiedy obejrzy się dołączony do płyty DVD materiał o realizacji filmu. ""Podkręć jak Beckham"" dedykowany jest ojcu reżyserki Gurinder Chadhy, która w materiale dodaje, że obraz jest w dużej mierze filmem osobistym i autobiograficznym.  Polskie wydanie DVD filmu jest produktem dość dobrej jakości zarówno jeśli chodzi o dźwięk, jaki i obraz. Wśród dodatków jest zwiastun i teledysk, którego fragmenty wykorzystane zostały w napisach końcowych. Jest też wspomniany materiał o realizacji filmu, który niestety podany został z obowiązkowym polskim lektorem. Na szczęście w przypadku samego filmu lektora można wyłączyć."
A na koniec przyszli turyści (2007),7,"Nie lubimy Niemców, a Niemcy nie lubią nas. My kradniemy ich samochody, a oni naszych piłkarzy. Czy w gąszczu resentymentów, fobii i wzajemnych oskarżeń istnieje szansa na jakiekolwiek porozumienie? Film Roberta Thalheima ""Na koniec przychodzą turyści"" pokazuje, że gdzieś w oddali majaczy światełko w tunelu. Trzeba jednak przebaczyć (ale nie zapomnieć) i zacząć rozmawiać.  Dialog powinniśmy rozpocząć od wyleczenia niezabliźnionych ran, które wciąż bolą oba narody. Główny bohater Sven (dobry Alexander Fehling) w obawie przed wojskiem decyduje się na służbę cywilną. Ponieważ w Amsterdamie zabrakło już wolnych miejsc (tam by sobie poszalał!), chłopak trafia do Oświęcimia, gdzie ma pomagać w muzeum przy dawnym obozie zagłady. Początki okazują się wyjątkowo ciężkie: praca jest monotonna, a miejscowi nie chcą się integrować. W dodatku Sven ma opiekować się byłym jeńcem, panem Stanisławem (Ryszard Ronczewski), który naprawia walizki należące kiedyś do oświęcimskich więźniów. Relacja między oboma mężczyznami to główny punkt programu. Thalheim bez zbędnych sentymentów pokazuje, że współcześni młodzi Niemcy mają w głębokim poważaniu II Wojnę Światową. Nie było ich wtedy na świecie, a mimo to od urodzenia wpaja im się poczucie winy za zbrodnie przodków. Z kolei Stanisław utknął w dziurze czasu – żyje wyłącznie dawną tragedią i nie próbuje zacząć wszystkiego od nowa.  Tymczasem kapitalistom zależy na zarabianiu góry pieniędzy, a historia stanowi jedynie zbędny balast. W Oświęcimiu funkcjonuje należąca do Niemców fabryka, która zatrudnia większość mieszkańców. Okupacja militarna zakończyła się kilkadziesiąt lat temu, ale na jej miejsce wkroczyła zależność ekonomiczna. Ze sfrustrowanych Polaków wylewają się więc frazesy o paskudnych Szwabach żerujących na biało-czerwonej krwawicy. Gdyby Thalheim chciał pójść po linii najmniejszego oporu, pokazałby, że porozumieniu może jeszcze pomóc czysta młodzieńcza miłość. Po co jednak karmić się złudzeniami?  W niejednoznacznym, pozbawionym zbędnych słów zakończeniu Sven wskaże zagranicznym turystom drogę do muzeum. Jednocześnie odkryje, że znalazł też własną ścieżkę. Ruszy przez nią z oporami, choć na końcu i tak nie doczeka się sławy i chwały. Pozostanie mu uczciwość wobec siebie i innych."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Święta góra (1973),7,"Dobrze, że na ekranach kin można czasem zobaczyć film sprzed kilku dekad – i naprawdę daleki jestem w tym twierdzeniu od sentymentalnych wycieczek. W przypadku ""Świętej góry"" nie ma problemu ze znalezieniem racjonalnych argumentów ""za"". Pod niektórymi szerokościami geograficznymi (w tym w Polsce) nie zagościła ona jeszcze w kinach od czasów premiery. Poza tym film Jodorowskiego uzmysławia, jak ciężko być dziś filmową awangardą i zrobić coś, na co się jeszcze nikt nie poważył. Ciężko, bo dotychczas zrobiono już naprawdę sporo.  ""Święta góra"" jest jednak dziś skazana na wytarte ścieżki odbioru. Będzie istnieć w popkulturze choćby tylko dlatego, że film wyprodukował John Lennon i ponieważ (ze względu na niecenzuralność), zainaugurował bogatą tradycję późnonocnych seansów filmowych. To jedno z tych dzieł, które raczej nie mają szans zaistnieć w oderwaniu od swojego autora - zastygły mit, w świadomości odbiorczej funkcjonuje z całym kontekstowym bagażem, oplatającym ekscentrycznego twórcę. Jodorowski zajmował się już wieloma rzeczami i podczas swojej wycieczki do krainy kina nie pozwolił o tym zapomnieć. Nie ma więc sensu uciekać od skojarzeń z jego doświadczeniami z teatrem absurdu, fascynacją alchemią, tarotem i całym tym psycho-szamanizmem.  Obyczajowe skandale sprzed lat szybciej, niż cokolwiek innego zaczynają trącić myszką. Na szczęście Jodorowski oparł swój film na obrazowości, odwadze plastycznej wizji, której obfitość ""wylewa"" się tu z każdego ujęcia. Mniej się to wszystko ""zakurzyło"", niż obrosło pewnym klimatem epoki. Surrealiści dość sprytnie zabezpieczyli swoją sztukę przed zwietrzeniem, opierając ją na ponadczasowej idei podświadomości. Nie oznacza to, że ""Święta góra"" jest jedynie ciągiem urzekających obrazów. Jeśli się naprężyć, z filmu Jodorowskiego da się wyabstrahować fabułę. Grupa wpływowych śmiertelników, prowadzona przez Mistrza, poddaje się szeregowi rytuałów i rusza na wyprawę, której celem jest tytułowa święta góra. Jej zdobycie oznacza nieśmiertelność.  Wbrew lakonicznemu opisowi dzieje się naprawdę sporo, a wyśrubowana stawka dobrze odzwierciedla ""zamaszystość"" całego filmowego projektu. Najsłynniejszy alchemik wśród filmowców jest tu najdalej, jak tylko można, od zachowawczej strategii ""złotego środka"". I to nieumiarkowanie jest dziś największym atutem ""Świętej góry"", które formalnie i treściowo wynosi ją ponad przyziemną ""nieobyczajność"" i uprzywilejowuje wizję względem prowokacji. Odwaga tego filmu wciąż demaskuje podwórkowych obrazoburców. Po szeregu zawodów, jakie kultura doznała od epoki kontestacji i eksperymentalnej sztuki, podejrzliwość wobec szamanów i wizjonerów wydaje się usprawiedliwiona. Ale nawet jeśli film Jodorowskiego miałby okazać się dla kogoś kolejnym rozczarowaniem, warto zanurzyć się w dziele, które odrobinę ciągle czuć nie tylko halucynogenami, ale także wolnością."
Incredible Hulk (2008),6,"Amerykanie to mają dar. Jeżeli Polacy mieli swojego przaśnego Kapitana Żbika czy agenta J23, to Jankesi idolami czynili kompletnych freaków. No bo jak inaczej nazwać dorosłego faceta, który przebiera się w obcisły kostium pająka czy nietoperza albo szyje ciuszki z flagi amerykańskiej. Hulk w tej rodzinie jest dziwnym odstępstwem od normy. Nie dlatego, że nie ma kostiumu – rzecz w tym, że on cały jest kostiumem. Zielony, napakowany i permanentnie wkurzony zawładnął masową wyobraźnią zjadaczy popcornu. Najpierw powstały dość zabawne seriale, potem za zielonego olbrzyma wziął się sam Ang Lee, który jednak lepiej sprawdza się w opowieściach o wrażliwych kowbojach. Tym razem twórcy postawili na akcję i powierzyli reżyserię specjaliście od kina z przytupem, Louissowi Leterrierowi.  Hulk to postać złożona i skomplikowana. Naukowiec tłumiący w sobie swoje mroczne alter ego. Dobra, dobra. Rozterki rozterkami, wewnętrzny gniew wewnętrznym gniewem, ale wszyscy wiemy, o co w tym wszystkim chodzi. Ma biegać, buchać i wybuchać. W końcu to adaptacja komiksu, a nie kolejne Bergmanowskie rozważania o milczeniu nieobecnego. Od takowej człowiek oczekuje rozrywki i efektownych efektów specjalnych. ""Incredible Hulk"" dostarcza ich pod dostatkiem.  W rolę naukowca, który padł ofiarą przypadkowego napromieniowania skutkującego wyzwoleniem wewnętrznej bestii, wcielił się Edward Norton. Jak wszyscy wiemy, facet jest ambitny, zapragnął więc coś tam pomajstrować przy scenariuszu, aby pogłębić potencjalny psychologiczny klucz postaci. Aspiracje a możliwości, jak mówi stare powiedzenie. Macherzy od Hollywood, pamiętając kasową porażkę Anga Lee, zareagowali zdecydowanie i wszystko wróciło do normy. A norma wygląda tak, że Hulk biega, niszczy i walczy ze swoim równie napompowanym oponentem odtwarzanym przez uroczo skacowanego Tima Rotha. To właśnie efektowne starcie na ulicach Nowego Jorku dwóch monstrów stanowi finałową atrakcję obrazu Leterriera.  Specjalista od widowiskowych sekwencji akcji oprócz odpowiednio wysokiego budżetu na efekty specjalne dostał do dyspozycji bardzo dobrych aktorów. Norton, Hurt i Roth – mimo rzekomych deklaracji, że chcieli wnieść w swoje postacie głębię – ewidentnie dobrze się bawią i czują konwencję komiksu. Liv Tyler wygląda jak zawsze apetycznie i stanowi przyjemny kontrapunkt dla przerośniętych mięśniaków na sterydach. Czegóż tu więcej wymagać… Miało być zielono i ponętnie – i tak jest. Każdy fan komiksów oraz spracowana dziatwa oczekująca nietuczącego popcornu powinna być usatysfakcjonowana. Bo Hulka ogląda się być może bezmyślnie, ale z całą pewnością dobrze."
Ruiny (2008),5,"Amerykańskie małolaty generalnie mają pecha. Co z tego, że dorastają w dobrobycie, jak są na tyle głupie i rozwydrzone, aby w każdym horrorze robić za padlinę. Tym samym ekrany co roku spływają krwią młodych jurnych przygłupów, którzy w swoim debilizmie zamiast siedzieć grzecznie w domu i oglądać FOX TV, wyruszają na wycieczki po kraju lub co gorsza za granicę. A przecież ogólnie wiadomo, że kraina rączych koni i hot-dogów otoczona jest ze wszystkich stron wrogami i dzikusami, którzy o niczym innym nie marzą, jak utłuc kilku naiwnych jankesów. Fauna to fauna, a jest jeszcze przecież równie groźna flora.  Tym razem grupa amerykańskich turystów udaje się za namową pewnego Niemca do Meksyku. Jak wiadomo Meksyk to kraj, wobec którego amerykanie mają mieszane uczucia. Z jednej strony tania, siła robocza napędzająca kapitał, z drugiej – zagrożenie dla tożsamości ""rodowitych"" mieszkańców. Tym razem autochtoni posiadający sugerowane związki z Majami pokażą sympatycznej dziatwie, co to jest sfera chroniona. A jakby tego było mało, wszystkiego dopełni tajemnicze pnącze, które jak już kogoś oplącze, to koniec na amen. W ten sposób ""Ruiny"" to nie tylko etnocentryczny obrazek, ale i poradnik młodego ogrodnika ""jak sobie poradzić ze śmiercionośnym chwastem"".  Powiedzmy sobie szczerze, film Cartera Smitha żadnym przełomem w kinie grozy nie jest. Nie dzieje się tutaj nic niespodziewanego, nic co przekraczało by ramy gatunku, czy też jakiejkolwiek gry w jego ramach. ""Ruiny"" proponują nam bezpretensjonalny standard. Jedynym wyjątkiem jest fakt, że to co zwykle dzieje się w mroku, tu w dużej mierze rozgrywa się w blasku słońca. Całość oplata zagęszczająca się atmosfera osaczenia i narastającego szaleństwa.  ""Ruiny"" mają ten atut, że są krótkie i całkowicie bezpretensjonalne. Na widzów, zamiast psychola z tasakiem, czeka banda majów, a przede wszystkim śmiertelne pnącze. Jako że jeden z bohaterów chce być lekarzem, zamiast krwawych masakr mamy amputacje nóg finką i rozgrzaną patelnią oraz wyciąganie kawałków pnącza spod skóry. Być może potencjał całej tej historii był dużo większy. Ktoś mógłby chcieć zabawić się w alegorie lub pogłębić psychologię bohaterów. Smith na szczęście nie zdecydował się na żaden z tych zabiegów, dzięki czemu spragnieni krwi mogą spędzić niecałe dziewięćdziesiąt minut w klimatyzowanej sali bez bólu."
Delfiny i wieloryby 3D. Plemiona oceanów (2008),6,"Dzieciaki mają dobrze. Wolno im bezkarnie wyciągać ręce w stronę ekranu na pokazie trójwymiarowych ""Delfinów i wielorybów"". Dorośli mogą co najwyżej ukradkiem wysuwać dłoń w nadziei, że uda im się jednak złapać płetwę humbaka. Nowa premiera Imaksa to kolejna odsłona misji pt. „Jak bawić, edukować i zarobić jednocześnie dużą kasę”. Pojawił się też nowy motyw – wraz z wprowadzeniem filmu na ekrany rozpoczęła się ekologiczna akcja, która ma na celu ocalenie zagrożonych gatunków morskich ssaków.  Produkcja trwała ponad trzy lata, a w realizację zaprzęgnięto kilkanaście międzynarodowych ekspedycji pod wodzą legendarnego Jean-Michela Cousteau. Zgoda, podwodne zdjęcia robią duże wrażenie. Dzięki trójwymiarowym efektom jesteśmy w stanie niemal namacalnie przyjrzeć się wielorybom. Jednak po pewnym czasie, gdy „wypływające” z ekranu stworzonka przestaną robić wrażenie, pozostanie jedynie dość schematyczny film dokumentalny, gdzie kolejne obrazy komentuje monotonnym głosem Wojciech Malajkat.  A zresztą, chyba jak zwykle czepiam się bez powodu. Najmłodsi, do których ""Delfiny i wieloryby"" są skierowane, bawili się znakomicie. Po seansie trudno było nie postawić nogi na jakiejś kupce popcornu. Jeśli jeszcze dzieci przejmą się losem zwierzaków i postanowią wesprzeć akcję ratunkową, wszystko będzie w porządku. Kino interwencyjne nie musi być od razu arcydziełem sztuki, prawda?"
Deal (2008),5,"Kolejna w ostatnim czasie opowieść o hazardzie. Tym razem jednak za sprawą masywnych product-placementów, hazard zostaje nobilitowany do rangi szlachetnego sportu uczącego pewności siebie, szacunku i przyjaźni. Sympatyczna wizja, ale niestety pozbawiona dramaturgii.  Bohaterami ""Deal"" Gila Catesa Jr. są 20-latek Alex oraz znacznie od niego straszy Tommy. Ten pierwszy ma naturalny talent do gry w pokera. Niestety brakuje mu doświadczenia i czasami jest w gorącej wodzie kąpany. Natomiast Tommy od 20 lat nie miał kart w rękach, a jednak jego doświadczenie w pokera jest olbrzymie. Czyta z twarzy innych graczy jak z otwartych ksiąg i z łatwością mógłby zdobyć fortunę. Ponieważ jednak obiecał żonie porzucić hazard, postanawia wcielić się w rolę mentora i pomóc Alexowi zdobyć tytuł mistrza świata. Los jednak będzie miał dla nich inne plany. Tommy i Alex staną naprzeciw siebie w finale i walce o niebagatelną fortunę.  Polski dystrybutor wykazał się w przypadku ""Deal"" dużą dozą zdrowego rozsądku. Mimo obecności w obsadzie Burta Reynoldsa, film nie jest dobrym materiałem do kin. Obraz Catesa Jr. to bowiem nieco rozwlekła powiastka, która dobrze funkcjonowałaby jedynie jako odcinek jakiegoś serialu. Poprawne aktorstwo, podręcznikowo poprowadzona fabuła i brak poza Reynoldsem rozpoznawalnych twarzy sprawia, że ""Deal"" jest wręcz idealnie opracowanym produktem na rynek DVD. Całość jest łatwostrawna, nie absorbuje uwagi, więc można przy okazji zrobić porządki domowe, a jak ktoś jeszcze lubi pokera, to przeżyje kilka chwil ekscytacji.  Niestety bohaterowie nie są zbyt wiarygodni psychologicznie. Punkty krytyczne są praktycznie niezauważalne i nie zostały ani zbyt dobrze zagrane, ani zbyt dobrze podkreślone w scenariuszu. Przypowieść o dorastaniu, odpowiedzialności i poczuciu własnej wartości jest tutaj banalnym pretekstem do posuwania akcji na przód. Dodatkowo trzeba przyznać, że w pokera lepiej się gra, niż się go ogląda. Twórcy mieli trudne zadanie stworzenia z gry ekscytującego widowiska. Udaje im się to tylko w kilku momentach.  Polacy otrzymują do rąk wydanie DVD z polską lub oryginalną ścieżką dźwiękową. W obu przypadkach jest to DD 5.1. Obraz 16:9 anamorficzny, transfer jest całkiem niezły, typowy dla dystrybutora. Dodatki również standardowe: zwiastuny i notki filmograficzne."
Kamienny anioł (2007),6,"W pewnym wieku jedyne, co nam pozostaje, to ból teraźniejszości i sentyment wspomnień, a przyszłość niesie ze sobą już tylko pewność śmierci. To czas rozliczenia, szansa na zgodę i naprawienie krzywd, lecz także ostatnia okazja na rebelię i pójście za głosem swych pragnień. I o tym właśnie jest ""Kamienny anioł"" Kari Skogland.  Hagar to zniedołężniała staruszka, która zamienia w koszmar życie swego syna i jej żony uporczywie odmawiając sobie pomocy. Codzienność zresztą mało ją interesuje, czas spędza na wspomnieniach o tym, co już minęło. Tak poznajemy jej dzieciństwo, jako spadkobierczyni szkockiego rodu, który w Ameryce stał się założycielem miasta. Jej młodzieńczy bunt prowadzi do nieprzemyślanego małżeństwa, z którym wiązać się będzie radosne poczucie swobody, jak i gorzka pigułka rzeczywistości biedy i upadku.  ""Kamienny anioł"" to historia wzlotów i upadków, rodzinnych scenariuszy błędów i wypaczeń, które powtarzane są z pokolenia na pokolenie. Skogland rozlicza się w filmie z romantyczną wizją miłości, która nie jest w stanie wytrzymać próby czasu i trywialnych problemów z utrzymaniem rodziny. Za radością z buntu kryje się gorycz porażki i ceny, jaką za wolność trzeba zapłacić. Cena ta obciążą jednak nie tylko decydentów, ale i kolejne pokolenia.  Jednak w filmie Skogland to nie przeszłość przykuwa uwagę, lecz obraz starości i umierania. Wszystko za sprawą Ellen Burstyn, która o dwie klasy zdystansowała całą resztę obsady. Mimo iż gra osobę, która powoli gaśnie, sama Burstyn tryska taką aktorską energią, iż gdy tylko znika z ekranu, film traci blask. To ona w roli Hagar, która w ostatnim akcie buntu powraca do miejsca, gdzie jej życie tak naprawdę się rozpoczęło, nadaje całej historii głębi i wyrazistości. Momentami aż człowiek żałuje, że twórcy w ogóle wprowadzają sceny retrospekcji, zamiast pozostać przy Burstyn.  Pomijając Burstyn, ""Kamienny anioł"" to interesujący, choć nie wykraczający poza standard, obraz życia jako sumy podjętych decyzji. Poprawny scenariusz, dobre zdjęcia i nieinwazyjna muzyka pozostawiają po sobie neutralne ze wskazaniem na pozytywne wrażenie. Wydaje się, że sama Skogland nie do końca wiedziała, co i jak chce powiedzieć. Miejscami wkrada się chaos, pojawiają się zaskakujące i nie pasujące do całości elementy, jak choćby narracja z offu w samym środku filmu. Niespójności nie są zbyt duże, ale pozostawiają po sobie pewien dyskomfort, który nie pozwala ""Kamiennego anioła"" uznać za obraz skończony i w pełni udany. Jednak ze względu na Burstyn na pewno warto się z nim zapoznać, plus w epizodzie do zobaczenia Ellen Page.  Polskie wydanie DVD to typowy produkt dystrybutora. Otrzymaliśmy zatem poprawny obraz anamorficzny i dźwięk DD 5.1 zarówno w przypadku wersji oryginalnej, jak i polskiej. W dodatkach są tylko zwiastuny i notki filmograficzne."
Paranoid Park (2007),6,"Gus Van Sant znów eksperymentuje. Tym razem postanowił zmierzyć się z odwiecznym problemem książkowych adaptacji: jak uchwycić ducha literackiego pierwowzoru. Wynikiem eksperymentu jest ""Paranoid Park"", film dziwny, niejednoznaczny, gdzie istotniejsze są uczucia wywoływane przez obrazy i dźwięki, niż sama fabuła.  Dzieło Van Santa jest adaptacją powieści Blake'a Nelsona, również zatytułowanej ""Paranoid Park"". Książka ma formę pamiętnika spisanego przez nastolatka Alexa w wyniku pewnego zdarzenia, które mocnym piętnem odbiło się na jego psychice. Napisany jest w formie chaotycznej, bez zachowania chronologii zdarzeń, z ciągłym cofaniem się w czasie, powtarzaniem się, wybieganiem w przód. Podobnie rzecz ma się i z filmem Van Santa. Reżyser perfekcyjnie oddaje narrację Nelsona poprzez rozbicie obrazów, zmiksowanie poszczególnych elementów układanki, które stopniowo są ujawniane, czyniąc z widza aktywnego uczestnika filmowych zdarzeń.  Z drugiej strony z pozoru nieistotne kadry i całe ujęcia, przypadkowa zdawałoby się muzyka i montażowy ""chaos"" budują niezwykle intensywną atmosferę, dzięki której widz wkracza w sam środek świata głównego bohatera. Doświadczamy jeszcze nie w pełni ukształtowanej psychiki nastolatka, która już została poddana silnej presji nie do końca przypadkowych zdarzeń. Poznajemy konsekwencje zanim ujawniony zostaje czyn je wywołujący. ""Paranoid Park"" zdaje się składać z kilku strumieni świadomości to nakładających się na siebie, to znów rozdzielających w niekończącej się ekspresji subiektywnych doznań.  Van Sant ma fenomenalne wprost wyczucie faktury filmowej materii. Idealnie manipuluje kadrami, nie boi się eksperymentować z dźwiękami i montażem, w którym zaskakuje widzów tworząc całkiem nową jakość. Wszystko podporządkowane zostało nadrzędnej idei, którą nie jest opowiedzenie historii, a chęć sfilmowania doświadczenia zarówno czytelnika słowa pisanego, jak i bohatera powieści. I w dużej mierze ""Paranoid Park"" należy uznać za eksperyment udany.  Jednak... Dla tych, którzy znają wcześniejsze dzieła Gusa Van Santa, ""Paranoid Park"" będzie zapewne pewnym rozczarowaniem. Mnie przynajmniej trudno było oprzeć się wrażeniu, że tym razem reżyserowi zabrakło samodyscypliny. Momentami jest wręcz genialny, kiedy obrazy łączy z zaskakującymi dźwiękami. Chwilami idzie jednak na łatwiznę, jak choćby w scenie przy torach kolejowych, gdzie operowa muzyka była oczywista, sama się narzucała i dlatego też nie powinna się była w tym momencie znaleźć. Są też takie ujęcia, które choć same w sobie piękne, służą raczej egzaltacji reżysera nie zaś dobru projektu.  ""Paranoid Park"" to z całą pewnością nie ""Gerry"" czy ""Słoń"". Warto jednak z filmem się zapoznać, by przekonać się na własnej skórze, że adaptacje książek nie muszą być robione 'na jedno kopyto'. To kino zdecydowanie z wyższej półki, acz z kilkoma drobnymi skazami."
Ukryta tożsamość (2007),6,"Pod niezbyt fortunnym polskim tytułem ""Ukryta tożsamość"" ukrywa się zaskakująco ciepła i sympatyczna opowieść o miłości przekraczającej rasowej ograniczenia. Choć nie jest to kino wielkiego formatu, osoby, które po płytę sięgną, na pewno nie będą rozczarowane.  Bohaterem film jest mały Messaoud, który zostaje wraz z bratem oddany do opieki społecznej. Chłopak jest Francuzem, lecz jego rodzice pochodzą z Algierii. Jest rok 1960, a walka o wolną Algierię wkracza w kulminacyjną fazę. W tych warunkach Gisele, która podjęła się opieki nad chłopakiem, postanawia ukryć jego narodowość przed mieszkańcami wioski, a nawet przed własnym mężem. Rezolutny chłopak szybko podbija serce małżeństwa, które w końcu przestanie uważać go za Araba.  ""Ukryta tożsamość"" inspirowana jest prawdziwymi zdarzeniami, ale oglądając film trudno w to uwierzyć. Thomas Gilou nadał całości bardzo lekki ton, czyniąc z dramatycznej bądź co bądź historii sielankową bajeczkę. Bohaterowie są rubaszni i sympatyczni, ich cechy przejaskrawione, ale bez czynienia z nich błaznów. Co jednak ważne, Gilou nie deprecjonuje ważnych wydarzeń. Wręcz przeciwnie, wplata je w tło opowieści, dzięki czemu otrzymujemy interesującą mieszankę dramatu francusko-algierskiego konfliktu i atmosfery dziecięcej niewinności ślepej na Wielką Politykę.  Gérard Depardieu, Nathalie Baye, Mathieu Amalric oraz młody Samy Seghir dość dobrze czują się w narzuconej przez reżysera konwencji. Ich gra jest naturalna, nawet w co bardziej bajkowych sytuacjach. To głównie za ich sprawą widz jest w stanie uwierzyć w realność bohaterów, wczuć się w ich sytuację, wzruszyć w scenie finałowej, śmiać się z ich głupawych wyczynów, a przy tym poczuć wagę dramatu, który przez lata dzielił Francję na dwa zwalczające się obozy.  Nie jest to wielkie kino. Nie ma w nim powalających kreacji, diabelnie inteligentnego scenariusza ani intrygujących obserwacji o świecie. Jest za to ciepło, humor i świeży powiew dzieciństwa, który większość widzów doceni, kiedy trwa, nawet jeśli wkrótce potem zapomną o filmie.  Polskie wydanie ""Ukrytej tożsamości"" jest dość skromne. Nie ma w zasadzie żadnych dodatków. Transfer obrazu poprawny, format to 1,77:1, zaś dźwięku DD 5.1 w wersji z polskim lektorem i DD 5.1 lub DTS dla oryginalnej ścieżki dźwiękowej."
Wieczór (2007),7,"""Gdyby tylko"" – dwa słowa, z których zbudowana jest całe ludzkie życie. 'Gdyby tylko popłynęła łódką', 'Gdyby tyle nie wypił', 'Gdybym nie była taka ostra dla niego', 'Gdybym wtedy zareagował inaczej'. W każdym momencie podejmujemy kolejne decyzje, z których większości żałujemy już chwilę później. Wierzymy, że gdybyśmy postąpili inaczej, nasze życie ułożyłoby się lepiej.  Jednak twórcy ""Wieczoru"" zdecydowanie zaprzeczają takiej postawie, twierdząc, że jest to karmienie się iluzjami i niepotrzebne rozpamiętywanie przeszłości. To właśnie owe decyzje,podejmowane dzień po dniu, są naszym życiem. Jedne z nich prowadzą do szczęśliwych, inne do tragicznych zdarzeń. Autorzy obrazu pokazują, że lepiej jest podjąć ryzyko, niż być sparaliżowanym lękiem popełnienia błędu zostawiając nas z przekornym pytaniem, a co jeśli błędów nie ma.  Takie oto pozytywne przesłanie, w pięknej oprawie, próbują sprzedać widzom reżyser Koltai, Cunnigham scenarzysta i Minot, autorka powieści na bazie której ""Wieczór"" powstał. Problem w tym, że przy bliższym przyjrzeniu się, obraz nie jest już wcale tak różowy. Podstarzała Lila podnosi na duchu Ninę twierdząc, że jej matka miała dobre życie. Może i tak, lecz pozbawione tego, czego najbardziej pragnęła. Sama Lila po 50 latach wciąż kurczowo trzyma się piosenki weselnej, która niczym kotwica pozwala jej przetrwać największy życiowy sztorm. Jednak najbardziej fałszywie brzmi to przesłanie, kiedy przypomni się los Buddy'ego. Ale cóż, historię piszą zwycięzcy, historię życia ci, którzy je przetrwali. Zresztą scenariuszowo film też lekko fałszuje. Zbudowany został na zbyt prostych antynomiach: młodość-starość, poranek-wieczór, życie-śmierć, ślub-pogrzeb.  O ile osnowa jest nieco wadliwa, o tyle wątki przygotowano już ze zdecydowanie lepszą precyzją, dzięki czemu postaci i ich losy stają się bliskie oglądającym. Bez problemu 'kupuje się' całą oprawę filmu. Zdjęcia Gyula Pados zapierają wprost dech w piersi. Kiedy na początku filmu widzimy Redgrave stojącą nad brzegiem zatoki, nie potrzeba nic więcej, by zachwycić się ""Wieczorem"". Do tego dochodzi piękna, idealnie dopasowana do obrazu oprawa muzyczna autorstwa Kaczmarka i aktorstwo najwyższej próby. Fantastyczna Redgrave udowadnia, że prawdziwy talent nie boi się wieku. Wielką formą popisuje się też Natasha Richardson, co cieszy, bo aktorka ta nie jest zbyt doceniana. Jest też Hugh Dancy, który powoli rozkwita i kto wie, co też w przyszłości pokaże, jeśli tylko dobrze pokieruje swoją karierą. W każdym razie potencjał chłopak ma całkiem spory.  Wydanie DVD to trzy wersje językowe filmu: polska (DD 5.1) i dwie angielskie: DD 5.1 i DTS oraz obraz w formacie 2.35:1. Poza samym filmem dostajemy sceny usunięte, które powinny spodobać się przede wszystkim fanom Claire Danes. Jest też dokument o realizacji filmu i drugi, w którym dowiemy się, co twórcy, a przede wszystkim Michael Cunningham, zmienili adaptując powieść Minot. W sumie porządne wydanie całkiem udanego filmu. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Kret (1970),7,"Alejandro Jodorowsky jest w Polsce znany przede wszystkim jako autor komiksowych serii ""Kasta Metabaronów"", ""Incal"" czy ""Technokapłani"". Ci, którzy je czytali, wiedzą doskonale, jak eklektycznym jest on twórcą, czerpiącym z symboliki zbiorowej nieświadomości w sposób niezwykle inspirujący i zaskakujący. Jednak żaden z komiksów nie jest w stanie przygotować widza na to, czym jest ""Kret"".  Film składa się z dwóch części opowiadających o oświeceniu i odkupieniu. Tytułowy Kret to rewolwerowiec, który porzuca swojego syna i za namową pewnej kobiety wyrusza na poszukiwanie czterech mistrzów-rewolwerowców, których zabija, by stać się największym z nich wszystkich. Jednak każdy z czworga przeciwników okazuje się kimś innym, niż się wydaje na początku. Każde spotkanie staje się lekcją, a każda śmierć coraz trudniejsza do przełknięcia. Ostatni musi zginąć już z własnej ręki, gdyż Kret nie jest w stanie go nawet zranić. Śmierć ta staje się punktem zwrotnym, stary Kret ginie.  Część druga rozgrywa się wiele lat później. Kret trafia do przesyconego zepsuciem, brutalnością i hedonistycznymi orgiami miasta. Cierpi pogardę, musi stanąć twarzą w twarz z nienawiścią swojego syna, który nie potrafi wybaczyć porzucenia, a wszystko po to, by uratować swych ludzi. Kret zbyt późno zda sobie sprawę z tego, że pomagając innym, pozostawiał ich biernymi, a to doprowadzi do ostatecznej tragedii.  Zagmatwana fabuła nie ma w gruncie rzeczy większego znaczenia. Istotne jest to, na czym film swój Jodorowsky buduje. Pod maską spaghetti westernu kryje się prawdziwe bogactwo symboli, i to z różnych kultur i tradycji. Czwórka mistrzów broni to z jednej strony dalekowschodni mędrcy, z drugiej personifikacja biblijnej symboliki misteryjnej. Każdy kolejny etap w życiowej podróży Kreta to kolejny stopień inicjacyjnej podróży duchowej, której celem jest śmierć, odrodzenie, odkupienie, śmierć, odrodzenie, odkupienie...  Mówienie o ""Krecie"" jak o filmie jest dużym nieporozumieniem i wprowadzić może niczego się nie spodziewającego widza w błąd. ""Kret"" to totalne emocjonalno-intelektualne doświadczenie, w którym Jodorwosky epatuje przemocą, brutalnością, groteską i szkaradą, by zmusić widza do doświadczenia prawdy i odrzucenia powierzchownych etykietek i społecznie uwarunkowanych konotacji. ""Kret"" jest również gigantycznym traktatem duchowym, którego zrozumienie w dużej mierze zależy od poziomu wiedzy mistycznej, okultystycznej czy religijnej oglądającego. Dlatego też można do niego powracać wielokrotnie i za każdym razem będzie to zupełnie nowe, świeże i unikalne przeżycie. Jeśli jednak ktoś szuka rozrywki bądź taniej sensacji, ten niech lepiej omija ""Kreta"" szerokim łukiem. Czeka go bowiem spore rozczarowanie. "
21 (2008),6,"Genialni młodzieńcy mają pecha. Podczas gdy ich mniej utalentowani, ale zamożniejsi koledzy zaliczają kolejne panienki i szaleją na imprezach, oni całe noce ślęczą nad książkami. Wierzą, że w przyszłości karta się odwróci i ciężka praca przyniesie plony. Jednak jak pokazuje przykład bohatera ""21"", inteligencja i wiedza są nic nie warte, jeśli nie masz okrągłej sumy na koncie bankowym. Ben Campbell (Jim Sturgess) kończy właśnie studia na prestiżowym Massachusetts Institute of Technology. Jego marzeniem jest zdobycie indeksu na Harvardzie. Wszystko rozbija się jednak o 300 tysięcy dolarów potrzebnych na opłacenie czesnego. Ben oczywiście takiej sumy nie posiada. Jedyna szansa to zdobycie stypendium, ale tu konkurencja jest wysoka, a nasz młodzian nie wyróżnia się niczym w stosunku do pozostałych wybitnych konkurentów. Gdyby chociaż był Koreańczykiem bez jednej nogi...  Satyryczny obrazek przyjmowania na uczelnie w USA kończy się z chwilą, gdy do bohatera zgłasza się profesor Rosa (Kevin Spacey) z propozycją przystąpienia do specyficznego kółka naukowego. Ben otrzymuje szansę zarobienia potrzebnych pieniędzy grając w Black Jacka w Las Vegas. Nie chodzi tu jednak o hazard, a skomplikowane operacje matematyczne. Reżyser Robert Luketic, który wcześniej dał światu ""Legalną blondynkę"", legalnie goni w ""21"" od schematu do schematu. Widza czekają: początkowa odmowa Bena, moralne opory i wreszcie pogrążanie się w złudnej rozpuście. Na horyzoncie pojawią się też zasmucone twarzyczki dawnych przyjaciół niemogących zrozumieć przemiany wewnętrznej bohatera.  Cały ten dydaktyzm blednie, gdy ekipa Rosy wchodzi do kasyna. Reżyser podwyższa ciśnienie, przyspiesza montaż i podkręca do oporu muzykę (soundtrack to chyba najjaśniejszy punkt na filmowym firmamencie). Dynamiczne ujęcia wprawiają w trans, który napędzany jest widokiem kolejnych rolek banknotów lądujących w skrytce. W obiektywie kamery Russella Carpentera stolica hazardu jawi się jako siedlisko niekończącej się ekstazy i adrenaliny. Ben prowadzi podwójne życie: w tygodniu jest skromnym studentem mieszkającym w akademiku, by w weekend zamienić się w karcianego boga.  Pod koniec twórcy próbują dobudować trochę napięcia za pomocą dość niemrawego wątku kryminalnego. Choć wielki przekręt okazuje się tanią mistyfikacją, pod oczami wciąż kłębią się obrazy stołu, przez który przewijają się żetony warte tysiące dolarów. Kolejny filmowiec zasmakował grzesznego luksusu, a potem odrzucił go w akcie fałszywej pogardy. Reguły gatunku są wieczne."
Jeszcze dalej niż Północ (2008),7,"""Jeszcze dalej niż północ"" prawdopodobnie nigdy nie trafiłby do polskich kin, gdyby nie jego oszałamiający wynik finansowy w ojczyźnie. Film stał się przebojem wszech czasów we francuskich kinach, zarabiając łącznie około 200 milionów dolarów. Przy takich osiągnięciach nawet ""Titanic"" musiał zatonąć.  Obraz sfinansowali prawdopodobnie lokalni patrioci z północy, którzy postanowili poprawić wizerunek owianego złą sławą regionu. Mieszkający tam ludzie mówią w dziwnym narzeczu, nie myją się, jedzą śmierdzący ser, a dzień zaczynają od litra czystej. Tak przynajmniej sądzi większość Francuzów, a wśród nich bohater filmu, kierownik poczty Philippe Abrams (Kad Merad). Właśnie został karnie przeniesiony na dwuletnie zesłanie do leżącej na północy miejscowości Bergues. Opuszczony przez żonę i potomka wyrusza okutany w zimową kurtkę (wiadomo – na północy jak na biegunie), by doręczać listy paskudnym Ch'ti. Jakież będzie jego zaskoczenie, gdy okaże się, że Bergues to urokliwe miejsce, które zasiedlają sympatyczni i całkiem normalni (!) osobnicy.  Docieranie się Philippe'a do nowej sytuacji życiowej wydaje się być żywcem wyjęte z polskich komedii prowincjonalnych. Jednak obok standardowych pocztówek agroturystycznych reżyser (a zarazem odtwórca jednej z głównych ról) kreśli na ekranie parę inteligentnych obrazków. Oto wiecznie niezadowolona żona bohatera staje się nagle czuła i opiekuńcza pod wpływem lipnych opowiastek o koszmarnej północy.  Jak ktoś cierpi na kompleks niższości wobec Zachodu, też wyjdzie z filmu zadowolony. Okazuje się, że Francuzi mają podobną etykę pracy jak niejeden Polak: wódeczka i piwko w trakcie dnia roboczego to żadna ujma. Tym bardziej, gdy dołącza do nas przełożony. Kto wie, czy nie będzie to nowy sposób na zjednoczenie starej i nowej Europy."
Superhero (2008),4,"Hollywood nie pozwala śmiać się ze swoich dzieci. Choć przecież zdaje sobie sprawę, że stare gatunkowe konwencje murszeją, forma blockbusterów bywa wsteczna, a ich wymowa niedorzeczna. Ale niby dlaczego pozwalać komuś na wykpiwanie filmów, które zarabiają dla branży miliony? Czemu nie zrobić tego samemu i zarobić jeszcze kilku? Korzystając ze zmasowanego ataku, jaki przypuszczają na kina w ostatnim czasie komiksowi superherosi, to oni poszli tym razem na warsztat. Pomiędzy Ironmanem, a Hulkiem, przeleci przez ekrany nieprawdopodobny człowiek-ważka. Nastoletni przeciętniak Rick Riker zostaje ugryziony przez zmodyfikowanego genetycznie owada, by wkrótce odkryć w sobie super-moce. Nie pozostaje mu nic innego, jak uszyć sobie super-kostium i rozpocząć super-emocjonujące życie super-bohatera. Targają nim przeróżne wątpliwości, ale tylko do czasu, gdy na jego drodze stanie super-łotr i rozpocznie się super-pojedynek. Wszystko super?  Filmowe parodie powstają z tą samą niezmordowaną regularnością, z jaką zbierają miażdżące opinie, co pokazuje przynajmniej dwie rzeczy. Raz: filmy z gatunku ""tak głupie, że aż śmieszne"" (którego twarzą od dawna pozostaje niezniszczalny ) ciągle są jakiegoś rodzaju grzeszną przyjemnością, do której widzom ciężko jest się ustosunkować. Dwa: charakter tych filmów staje się coraz bardziej doraźny – producenci zdają się obawiać, że w zbyt dużym odstępie czasowym od obśmianego oryginału, parodia przestanie być zabawna, czy nawet zrozumiała. To odstępstwo od znakomitej tradycji, firmowanej nazwiskiem Mela Brooksa i braci Zuckerów. Bardziej niż z gatunku, pokpiwa się dzisiaj z konkretnych tytułów – filmowa parodia przypomina plotkarską gazetę, w której znaleźć można zestaw ""topowych obciachów"" wartych obśmiania w dobrym towarzystwie.  Na każde medium jest remedium – parodie są w większej mierze skierowane do zwolenników, niż wrogów oryginału. Fani konwencjonalnych gatunków filmowych mają zwykle dystans do ich przewidywalności, a kto mierzy się z filmowym żartem, musi na jakiejś podstawie rozpoznawać liczne (choćby nieskomplikowane) aluzje. Komu superbohaterskiej erudycji brakuje – nie ma tu czego szukać. W ""Superhero movie"" zarówno bohatera, jak i główną oś wydarzeń wyciągnięto ze ""Spider-mana"", zmiksowanego z odrobiną ""X-men"". Atrakcji jest więcej: wśród wielu cytatów pojawia się odwołanie do ""Nagiej broni"", a wśród bohaterów mamy m.in. papieża, Dalai Lamę i Nelsona Mandelę. Jest też naprawdę świetny ""gościnny występ"" Toma Cruise’a.  ""Superhero…"" i podobne produkcje byłoby rozsądniej uznać za twory para-filmowe, Słowa takie jak ""postać"" czy ""dramaturgia"" pochodzą z innego porządku – tu należałoby raczej mówić o gorszym, bądź lepszym zestawie skeczy. W przypadku filmu Craiga Mazina zestaw ten, choć nie wstrząsa błyskotliwością, ani szczególnym nieumiarkowaniem, ale fanom ""głupawki"" sprawić może sporo nieoczekiwanej i bezwstydnej radochy."
Speed Racer (2008),7,"Rodzeństwo Wachowskich dało czadu. Po napuszonym i nabzdyczonym ""Matriksie"", w którym pomieszano religię, cyberpunk, domorosłą filozofię z popcornem dla dzieci, nakręcili bezpretensjonalną adaptację znanej kreskówki. Jako że na animowanych historyjkach się nie znam, nie będę porównywał stylistyki, fabuły itp. W rękach dziwacznego rodzeństwa powstał kawał nieźle odjechanej, psychodelicznej, bezpretensjonalnej zabawy dla dzieci, gdzie lukier z landrynek swobodnie miesza się z polewą LSD.  Zaznaczmy od razu, że choć duże, wiecznie zdziwione oczy kierowców rajdowych zostały zastąpione przez Wachowskich klasycznymi rysami WASP, to fabuła pozostała jednak typowo kreskówkowa. Jest tu zdolny, dobry, uczciwy i naiwny kierowca i jest zły przedsiębiorca, który uosabia sobą wszystkie cechy krwiożerczego, bezdusznego korporacyjnego turbokapitalizmu. Na szczęście nasz bohater nie jest sam, ma wsparcie w rodzinie, w dziewczynie i tajemniczym Racerze X, który wraz z policją pragnie zakończyć złowrogi proceder fałszowania sportowych wyników.  Fabuła będąca jedną wielką pochwałą fair play to jednak tylko pretekst. Film sprawia wrażenie, jakby był robiony specjalnie pod 3D. Nie tyczy się to tylko samych efektownych wyścigów, ale prawie każdego kadru, który sprawia wrażenie wypreparowanego po to, aby zrobił na nas jak największe wrażenie w trójwymiarowej przestrzeni. Bracia Wachowscy już swoim debiutem udowodnili, że doskonale czują kino, i od czasów ""Brudnych pieniędzy"" nic się nie zmieniło. Chociaż ""Speed Racer"" ma momenty słabsze i czasem zwalnia na zakrętach, to niektóre sekwencje – w tym początkowy wyścig, będący zarazem ekspozycją bohaterów i relacji ich łączących – to prawdziwe perełki.  Momentami ""Speed Racer"" przypomina ""Małych agentów"" Rodrigueza. Ta sama umowność świata, gra konwencją oraz swobodne nadużywanie wyraźnych efektów komputerowych. Wszystko to jednak w produkcji Wachowskich podniesione zostaje do kwadratu. Rodriguez zrobił znakomity film dla małych i dużych – natomiast czy dzieci zrozumieją historię kierowcy samochodów, czy też raczej zemdleją z natłoku wrażeń i kolorów, jest sprawą dyskusyjną. Jestem jednak przekonany, że wszyscy fani kiczu, campu i surrealistycznych kawałków znajdą tu coś dla siebie. A sam film, choć w Stanach zginął zarówno zdeptany butem krytyki, jak i zignorowany przez masową widownię, zdobędzie sobie kiedyś zaszczytne miejsce koło takich dziwacznych filmowych cukierków jak otoczona specyficzną sławą jedna z wersji ""Alicji w krainie czarów"". Timothy Leary byłby z najnowszego dzieła twórców ""Matriksa"" dumny."
Kochanice króla (2008),6,"Zapomnijcie o tym, co uparcie powtarzają feministki, iż przez setki, a może i tysiące lat kobiety były dyskryminowane, a mężczyźni uprzywilejowani. Jeśli wierzyć ""Kochanicom króla"", jest to wierutna bujda, a rzeczywistość wyglądała zupełnie inaczej, co wcale nie znaczy, że lepiej. System funkcjonujący za czasów Henryka VIII czynił zarówno kobiety, jak mężczyzn pionkami i niewolnikami w niekończącej się walce o wpływy, władzę i majątek. Jeśli ktoś potrafił ów system wykorzystać, wygrywał; jeśli był słaby, tego system miażdżył. I nie ma tu znaczenia, czy jesteś Marią, zmuszoną stać się królewską nałożnicą, czy Jerzym poślubionym kobiecie, której nienawidził z całego serca. Nawet sam król raz za razem staje się obiektem manipulacji.  ""Kochanice króla"" to opowieść o dwóch uczestniczkach gry o tron: Marii i Anny Boleyn. W filmie ta pierwsza jest postacią całkowicie powolną, idącą z prądem systemu. Nie manipuluje i nie wykorzystuje okazji. Jest posłuszna nakazom, nawet jeśli prowadzi to do zachowań sprzecznych z jej przekonaniami. Anna jest inna. Do przodu gna ją ambicja, choć początkowo brakuje jej umiejętności, by swe pragnienia zrealizować. Jako pojętna uczennica szybko nadrabia zaległości, stając się mistrzynią w walce o władzę. Kiedy Maria nie zaryzykuje nawet w momencie największej hańby, Anna podnosi stawki. Na szalę rzuca wszystko i prawie jej się udało. Przeciągnęła jednak strunę i przegrała, podczas gdy Maria - niczym mistrzyni tao - przetrwała.  Patrząc w ten sposób na film, przypisuję mu niestety większą wartość, niż ma on w istocie. Oglądając obraz Justina Chadwicka (debiut kinowy), nie mogłem się odpędzić od wrażenia, że wszystko co w nim najlepsze, wywodzi się z książki Philippy Gregory, nie zaś od reżysera czy scenarzysty. Historia przedstawiona w ""Kochanicach króla"" nie zdarzyła się naprawdę. To zespolone ze sobą wyrwane z kontekstu fakty biograficzne, które ułożyły się w książce w intrygującą przypowieść o ambicjach, miłości, lojalności i żądzy. Niestety w filmie zostało z tego wszystkiego tanie telenowelowe romansidło z przyciężką fabułą, niewykorzystanymi postaciami i mało przekonującym dramatem.  Fałszywie pobrzmiewa cała konstrukcja filmu, w której pełno jest wystylizowanych, lecz kompletnie niepotrzebnych sekwencji. Już początek włącza sygnał alarmowy. Zdjęcia z trójką dzieci i rozmową ich rodziców o zamążpójściu córek są zbędne, łopatologiczne i w zasadzie wykładają dwie trzecie całego filmu. Jedynym usprawiedliwieniem dla istnienia tej sceny jest sekwencja końcowa... która również jest niepotrzebna.  Zamiast intensywnych portretów psychologicznych dostajemy mdłe postaci idealnie pasujące do ""Życia na fali"" czy innego serialu, gdzie każdy śpi z każdym. Doceniam próbę innego pokazania Anny, choć jest to znów zasługa autorki powieściowego pierwowzoru. Mimo wszystko Portman jako intrygantka wypada całkiem przekonująco. Potem przekształca się jednak w jakąś groteskową parodię Lady Makbet, co już niestety trudno jest przełknąć. Jedyną osobą, która naprawdę zdołała mnie zainteresować jest Książę Norfolk zagrany przez Davida Morrisseya. Konsekwentnie poprowadzona postać wybija się na tle pozostałych bohaterów dramatu.  ""Kochanice króla"" pozostawiają po sobie gorzki smak niedosytu. Potencjał fabularny był ogromny, a gwiazdorska obsada kazała spodziewać się naprawdę intensywnego dramatu. Niestety całość jest ledwie bladym odbiciem tego, czym film mógł się stać."
Nie mów nikomu (2006),6,"Francuzi nie gęsi i sami też potrafią zrobić trzymający w napięciu thriller. Co z tego, że oparty na powieści bestsellerowego amerykańskiego pisarza. Harlan Coben Gide'em i Dostojewskim nie jest na pewno, ale umie pisać historyjki, do których przyklejają się oczy masowego czytelnika. ""Nie mów nikomu"" to zgrabna adaptacja wykorzystująca lokalną specyfikę (ważną rolę w filmie odgrywają paryskie przedmieścia zamieszkałe przez gangsterów-imigrantów) i rajcująca odrobiną erotycznego pieprzu.  Akcja zaczyna się w upalny wieczór, gdy Alex i Margot wybierają się nad jezioro. Wypad nie kończy się jednak namiętnym seksem, bo ktoś atakuje małżeństwo. Alex dostaje po głowie, a jego żona ginie. Mija osiem lat. Bohater pracuje jako pediatra i próbuje ułożyć sobie życie z nową partnerką. Pewnego dnia otrzymuje dziwnego maila z nagraniem, na którym widzi całą i zdrową... Margot. Już wkrótce Aleksa zaczną prześladować tajemniczy zabójcy oraz policja podejrzewająca go o zamordowanie ukochanej. Kto za tym wszystkim stoi? Czy bohater zdoła umknąć przed pościgiem? Czy Margot żyje?  Reżyser udziela odpowiedzi na wszystkie pytania, choć nie zawsze są one prawdopodobne i logiczne. Początkowym partiom filmu przydałoby się również nieco więcej energii. ""Nie mów nikomu"" drepcze grzecznie w oczekiwaniu na rozpoczęcie pogoni. Kiedy jednak akcja rusza z miejsca, rośnie przyrost tkanki adrenalinowej. Jak w każdym dobrym kryminale finał przynosi zgrabne rozwiązanie wszystkich fabularnych sznurków. Okazuje się, że jednak można zrobić rozrywkę z klasą.  Do sklepów trafia elegancko zaprojektowane dwupłytowe wydanie. Dodatki zajmują cały drugi dysk – łącznie trwają one prawie dwie godziny. Znajdziemy wśród nich kilka materiałów z planu zdjęciowego, niewykorzystane sceny, zwiastun oraz informacje o filmie. Obraz w formacie 1,85:1, dźwięk Dolby Digital 5.1. Do wyboru mamy polskie napisy bądź lektora."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Dwa dni w Paryżu (2007),8,"Nie ma co owijać w bawełnę: ""Dwa dni w Paryżu"" po prostu rozłożą was na łopatki. Taka jest prosta prawda kryjąca się za tym skromnym i całkowicie niepozornym filmem. Julie Delpy udowadnia w nim swój fenomenalny talent scenariuszowo-reżyserski, tworząc powalającą humorem, zabójczo inteligentną i zrobioną z pazurem opowieść o parze na rozstajach dróg. Powiedzieć, że Julie Delpy to Woody Allen w spódnicy nie byłoby wcale przesadą. W rzeczy samej wszyscy ci, którym nie przypadły do gustu ostatnie filmy Nowojorczyka, tutaj odnajdą ducha jego dawnych komedii.  ""Dwa dni w Paryżu"" to w gruncie rzeczy historia o niczym. Po prostu widzimy, zgodnie z tytułem, dwa dni z życia pewnej pary. Ona jest Paryżanką, on Żydem z Nowego Jorku. Ona jest niepoprawną flirciarą wychowaną w bardzo postępowym, lewicującym domu. On jest neurotykiem i hipochondrykiem, który uważa się za postępowego demokratę. Delpy wrzuca biednego Amerykanina w sam środek dekadenckiego życia Paryża i udowadnia, iż etykietka miasta miłości brzmi bardzo romantycznie, pod warunkiem, że twoja dziewczyna nie jest jego rodowitą mieszkanką.  Delpy genialnie pokazuje starcie kulturowe pomiędzy Amerykanami i Francuzami. Perfekcyjnie wygrywa wszelkie wady obu nacji tworząc barwny, chaotyczny koktajl przezabawnych epizodów, z których nie jeden i nie dwa sprawią, że widzowie płakać będą ze śmiechu. Jednak ""Dwa dni w Paryżu"" to także historia dwojga ludzi znajdujących się na życiowym rozdrożu. Ich związek nie może już dalej trwać w dotychczasowym kształcie. Bohaterowie muszą zatem zdecydować, czy chcą przekształcić go w coś nowego, czy też wolą odejść od siebie.  I tu kłania się ""Przed wschodem słońca"", a może raczej ""Przed zachodem słońca"", do którego Delpy napisała scenariusz. Ktokolwiek z was zna i kocha filmy Richarda Linklatera, pokocha również i ""Dwa dni w Paryżu"". Koncepcja jest ta sama: dwoje ludzi rozmawia, poznaje się, zwiedza miasto. Nawet wnioski nie bardzo się zmieniły. To jednak nieistotne, liczą się bowiem tylko bohaterowie i chemia, jaką wzbudzają.  Film Julie Delpy zrobiony został za stosunkowo małe pieniądze. Nie ma w nim ani spektakularnych zwrotów akcji, ani wydumanych zdjęć czy montażu. Reżyserka, aktorka i scenarzystka w jednej osobie udowadnia nam wszystkim, że jedyne, co w kinie liczy się naprawdę, to pomysł. A ten Delpy miała wyśmienity. Nie pozostaje mi więc nic innego, jak życzyć wam przyjemnego seansu."
Lalkarz (2004),4,"""Lalkarz"" to ostrzeżenie skierowane do kilkulatków, którzy właśnie doszli do wniosku, że są na tyle dorośli, że mogą obyć się bez zabawek. Przyjaciele z dzieciństwa trafiają na strych, do garażu, a w najgorszym przypadku na śmietnik. Strzeżcie się, Wasze lalki Barbie i pluszowe przytulanki powrócą po latach, by srogo zemścić się za doznane krzywdy...  Fabuła tego schludnego koreańskiego horroru zasadza się na starym jak krzyżacki zamek w Malborku pomyśle umieszczenia w jednym domu grupki matołków. Obowiązkowo muszą się w niej znaleźć: przystojniaczek, racjonalista, osoba nawiedzona i oczywiście bohaterka (jak na mój gust dziewica). Stadko ma pozować jeżdżącej na wózku artystce, która zajmuje się tworzeniem lalek. Na początku wszyscy starają się dobrze bawić, ale już wkrótce okazuje się, że domostwem zawładnęły nieczyste moce. Co ma z tym wspólnego niesłuszne zlinczowanie sprzed lat?  Każda fabularna nitka upiornego garnituru prowadzi do przewidywalnych rozwiązań. Z braku odpowiedniego budżetu reżyser mniej więcej do połowy obywa się bez efektów specjalnych oraz wystawnej scenografii, stawiając na umiejętności przeciętnych raczej aktorów. Potem jest już tylko masakra, krzyki i wyjawienie przerażającego sekretu. Mogę to wszystko przełknąć, gdy na ekranie pojawia się śliczna panienka w czerwonej sukience. Mam nadzieję, że gdy Amerykanie wezmą się za remake (co, jak wyczytałem, ma wkrótce nastąpić), zatrudnią do tej roli piękność w rodzaju Megan Fox. Z nią każdy upiór wydaje się niestraszny.  Film możemy obejrzeć zarówno z napisami, jak i polskim lektorem. Dźwięk: DD 5.1, obraz w formacie 1,78:1. Do tego zapowiedzi innych filmów dystrybutora."
Alvin i wiewiórki (2007),5,"""Alvin i wiewiórki"" to znakomita propozycja dla zabieganych rodziców, którzy marzą choć o chwili spokoju. Wystarczy włożyć płytę DVD i voila, półtorej godziny ciszy i spokoju. Niestety potem będzie gorzej, gdyż małe pociechy zapewne zaczną zdzierać gardziołka, próbując nucić zasłyszane piosenki, ale cóż – nie ma nic za darmo.  Aż trudno uwierzyć, ale Alvin i jego bracia Simon i Theodore mają już 50 lat na karku. Po raz pierwszy bawili swoimi utworami małych i dużych w 1958 roku i od tamtej pory raz na pokolenie powracają niczym wielki hollywoodzki bumerang. Teraz przyszła pora na odświeżone, komputerowe i trójwymiarowe wiewióry, które wciąż psocą, śpiewają i uczą dzieci, czym jest lojalność i rodzina.  Trójka bohaterów po liftingu prezentuje się dumnie i zapewni frajdę wszystkim młodym widzom. Gorzej jest niestety ze starszymi odbiorcami, którzy mimo współczesnej muzy tu i ówdzie przebijającej się z głośników, mogą być ogólnie znudzeni dość infantylną i przewidywalną fabułą. I dlatego ""Alvin i wiewiórki"" są idealnym produktem na DVD: dzieciaki mogą spokojnie bawić się, oglądając zwariowane przygody pełnych energii i talentu gryzoni, podczas gdy dorośli mogą w tym czasie oddać się innym rozrywkom...  Poza samym filmem, na płycie DVD znajdziemy cztery reportaże. Dowiemy się z nich o półwiecznej historii Wiewiórek, poznamy kulisy tworzenia ich trójwymiarowych, wiarygodnych kształtów, a także przyjrzymy się bliżej muzyce i tańcom przygotowanym specjalnie na potrzeby filmu. Dzieci mogą obejrzeć film w polskiej wersji językowej. Ci z kolei, którzy już polski dubbing mieli okazję usłyszeć (czy to w kinie, czy też na DVD) będą mogli również obejrzeć ""Alvina"" w oryginale.  Doskonała propozycja na dzień dziecka, niezależnie od daty w kalendarzu."
Athadu - Poszukiwany (2005),7,"""Athadu - Poszukiwany"" to kolejna propozycja kina indyjskiego. Tym razem jednak nie z Bollywood, a z siostrzanego Tollywood. Dla nas w Polsce różnica żadna, a i w Indiach poza językiem i nieco skromniejszymi budżetami trudno jest je od siebie odróżnic. Obraz Trivikrama Srinivasa w Polsce można jednak polecić jedynie osobom już znającym kino hinduskie. Jest to bowiem produkcja bardzo typowa dla tamtejszej kinematografii, co oznacza, że neofitów może zdumieć swoją naiwnością i nagromadzeniem nieprawdopodobieństw.  Bohaterem filmu jest Nandu, wychowany przez ulicę, teraz zajmujący się mordowaniem na zlecenie. Jego najnowsze zadanie to sfingowanie zamachu na szefa partii, która ostatnio ignorowana jest przez wyborców. Zamach ma pomóc partii wygrać w nadchodzących wyborach. Coś jednak poszło nie tak, szef partii ginie naprawdę, a Nandu jest ścigany przez policję. W pociągu spotyka mężczyznę, który po latach zamierza wrócić do domu. Niestety mężczyzna ten ginie, co Nandu skrzętnie wykorzystuje, przyjmując jego tożsamość. W ten oto sposób zyska rodzinę, której nigdy nie miał i miłość, o której nawet nie śmiał marzyć.  Film zrobiony jest z dużym rozmachem, ale nie może równać się z superprodukcjami z Bombaju. Całość jest bardzo konserwatywna, jeśli chodzi o pokazanie relacji męsko-damskich, a piosenki i kolejne punkty kulminacyjne są realizowane podług sprawdzonego klucza. Czyni to z ""Athadu"" bardzo dobrą rozrywkę, pod warunkiem, że widz wie, czego się spodziewać i nie lubi być zaskakiwany formalnymi eksperymentami. Piosenki są rytmiczne i łatwo wpadają w ucho. Choreografia niewyszukana, ale bohaterowie pokazani są w sposób sympatyczny i przez to bliscy widzom.  Niestety taka konstrukcja ""Athadu"" ma też swoje wady, które sprawiają, że film nie należy pokazywać osobom mało doświadczonym z Bollywood (czy Tollywood). Logika narracji w wielu momentach szwankuje. Potrzeba wzbudzenia określonych emocji sprawia, że sceny są naiwne bądź ledwie zarysowane. Widz przyzwyczajony do zachodniego realizmu, będzie ze zdumieniem kręcił głową i politowaniem patrzył na każdego, kto stwierdzić po obejrzeniu ""Atrhadu"", że kino hinduskie to świetna rozrywka.  Obraz Trivikrama Srinivasa z czystym sumieniem mogę polecić jedynie zatwardziałym fanom Tollywood. To film zrobiony specjalnie dla was, co z całą pewnością docenicie."
Mokra robota (2007),6,"Frank Falenczyk miał w życiu dwie pasje: pistolety i wódkę. To pierwsze dawało mu pieniądze, które wydawał na to drugie. Idealnie zrównoważony plan, prawda? Otóż nie do końca. Kiedy zamiast załatwić pewnego czarnego typa, spał w najlepsze mając we krwi ładnych parę promili alkoholu, jego dotychczasowe, uporządkowane życie legło w gruzach. Wygnany na drugi koniec Ameryki ma rozkaz wytrzeźwieć i wziąć się w garść. Cóż, stare przyzwyczajenia trudno wytępić, nawet z pomocą sympatycznego geja-alkoholika i atrakcyjnej nieco zbzikowanej potencjalnej dziewczyny.  Tak oto zarysowana została fabuła najnowszego filmu Johna Dahla, który postanowił uraczyć nas pokręconą komedyjką o życiowych rozbitkach. Jest w ""Mokrej robocie"" wszystko, co składa się na przyjemny, choć nie wybuchowy film. Są sympatyczni bohaterowie, świat gangsterski miesza się ze spotkaniami anonimowych alkoholików, a wszystko to otacza nieco stęchły zapach śmierci duszonej w formalinie. Serwowany widzom dowcip jest zdecydowanie czarny i przeznaczony dla osób o specyficznym poczuciu humoru. Raczej nie popłaczemy się tu ze śmiechu, ale jeśli ktoś lubi nietypowych bohaterów w dziwacznych sytuacjach, temu obraz Dahla z całą pewnością przypadnie do gustu.  Z całą pewnością złego słowa nie można powiedzieć o obsadzie. Ben Kingsley jak zwykle pokazuje klasę. Świetnie wyczuwa Polską tragikomiczną duszę, a ilość 'spożywanego' przez niego alkoholu przynosi chlubę naszej nacji. Doskonale uzupełnia go Tea Leoni, która zwłaszcza w pierwszych scenach w zakładzie pogrzebowym udowadnia, że doskonale wie, czym jest czarny humor.  ""Mokra robota"" to film mały i bezpretensjonalny. Nie udaje dzieła sztuki, nie ma ambicji stać się wiekopomnym filmem, do którego wracać się będzie wielokrotnie. Idealnie jednak spełnia swoją funkcję – daje rozrywkę, czego nie można powiedzieć o wielu podobnych produkcjach. Na lekki wieczorny relaks propozycja w sam raz.  Na DVD otrzymujemy film w wersji oryginalnej i z polskim lektorem. Obie mają dźwięk w formacie DD 5.1. Dodatków niestety niewiele. Ogólne notki o aktorach i reżyserze, a także ich krótkie wypowiedzi na temat filmu."
Mr. Brooks (2007),7,"Czasami do szerokiej dystrybucji wpadają filmowe smakołyki. Nie są to wystawne, drogie dania, ani małe arcydzieła. Filmy dziwne, niepokojące i często perwersyjne, o dziwnych, rzadko spotykanych smakach. Jak każdemu grubasowi zebrało mi się na metafory gastronomiczne. A prawda jest taka, że ""Mr Brooks"" to kawał niedocenionego kina. Gwiazdki Hollywoodu wreszcie zagrały w czymś, co ma prawdziwy pazur, który momentami rzeczywiście potrafi podrapać.  Tytułowy Mr. Brooks (Kevin Costner) to szanowany biznesmen, mąż, ojciec. Stateczny, odpowiedzialny, elegancki. Wygląda jak umiarkowany konserwatysta. Nie jest jednak despotą, potrafi dogadać się z córką, która właśnie jest w przełomowym momencie swojego życia. Troszczy się o żonę, a na dodatek ma piękną pracownię, w której wieczorami oddaje się garncarstwu. A, zapomniałbym, jest jeszcze Marshall (William Hurt). Niezbyt przyjemny typ spod ciemnej gwiazdy, który lubuje się w mordowaniu. Marshall i Brooks, to jedno ciało.  Obraz Bruce'a Evansa jest wariacją na temat Dr Jekylla i Mr Hyde'a, ale nie jest też bynajmniej typową historyjką o mrocznej stronie każdego z nas, którą skrywa się pod maską codziennej uprzejmości. Czy nazwiemy to złym principium, popędem, czy jakkolwiek inaczej - nie ma to żadnego znaczenia. ""Mr Brooks"" to jednak bardzo przewrotny film, do tego wyjątkowo niepoprawny. Marshall i Earl to nie do końca awers i rewers. Earl co prawda chciałby zerwać z nałogiem, ale zabijanie sprawia mu taką samą rozkosz jak Marshallowi. Rożnica polega na tym, że temu ostatniemu w satysfakcji i spełnieniu nie przeszkadzają wyrzuty sumienia.  Mr Brooks jest mistrzem kamuflażu, a Evans zaskakująco sprawnym narratorem. Całą perwersyjną historię dziedzicznej winy, w której nie ma odkupienia, ogląda się naprawdę z dużą przyjemnością. Film sprawnie łączy konwencję komercyjnego kina sensacyjnego (tę działkę obrabia tu Demi Moore, choć cała jej rola sprowadza się do ładnego wyglądu) z ambitnym i dwuznacznym dramatem.  Wydanie DVD jest całkiem przyzwoite. Zawiera tradycyjny dostęp do wybranych scen i kilka zwiastunów innych pozycji dystrybutora. Prócz tego jednak widz może zobaczyć materiały z planu oraz kilka wywiadów w tym m.in. z Kevinem Costnerem i Demi Moore."
Śmiertelnie proste (1984),8,"Na świecie jest kilka rzeczy oczywistych, jak np. fakt, że wszyscy umrzemy oraz dziwna prawidłowość, iż rzeczy proste okazują się na ogół cholernie skomplikowane. Filmowy debiut braci Coen to nie tylko zapowiedź wielkiego talentu, ale przebłysk geniuszu. Jeden z najciekawszych thrillerów lat osiemdziesiątych i kawał znakomitego kina,w którym wszystko, dzięki doskonałej precyzji scenariusza, jest zarazem śmiertelne i proste.  Teksas, jak powszechnie wiadomo, to zapomniany przez Boga stan. Mężczyźni noszą tu kowbojki, kobiety są niewierne, a ludzie dla pliku banknotów gotowi są zabić. Spływające po czołach mieszkańców krople potu kryją pulsujące pod powierzchnią namiętności. Nic więc dziwnego, że kiedy właściciel pewnego baru odkrywa romans żony ze swoim pracownikiem, pierwsza myśl, jaka przychodzi mu do głowy, to morderstwo. W tym celu wynajmuje pewnego prywatnego detektywa. Rzecz jednak w tym, że ów łysiejący, tłusty jegomość ma swój własny plan względem zleceniodawcy i pary kochanków.  W ""Śmiertelnie proste"" wszystko jest na swoim miejscu. Z kilku elementów bracia potrafią złożyć machinę posiadającą perfekcyjny mechanizm dramaturgiczny. Niczego nie ma tu za dużo, niczego za mało. Każda scena jest wygrana aż do ostatniej nuty. Niektóre z nich to prawdzie majstersztyki makabry. Każdy szanujący się miłośnik dobrego kina, nie mówiąc już o fanach braci Coen, powinien to zobaczyć. Na tym filmie mogą się uczyć młodzi filmowcy, jak nakręcić obraz nie mając dużych środków, za to doskonale wykorzystując możliwości scenariusza i aktorów.  Pochwała należy się dystrybutorowi za samo wydanie wersji reżyserskiej debiutu błyskotliwego rodzeństwa. Samo DVD, z wyjątkiem atrakcyjnej ceny, nie oferuje żadnych specjalnych atrakcji.. Tak czy siak jest to pozycja obowiązkowa w domowej wideotece."
Szczęście (2007),6,"Wydawali się być idealną parą. On przystojny, łatwo nawiązujący kontakt, lubiący zabawę. Ona ładna, cicha, romantyczna i opiekuńcza. Każde z nich spragnione było uczucia i każde z nich uczuciem pragnęło obdarzyć. Na swoje nieszczęście spotkali się w najgorszym z możliwych momentów... choć być może był to moment najlepszy, bo mimo wszystko przeżyli krótkie, acz wspaniałe chwile szczęścia.  Young-soo i Eun-hee spotkali się tam, gdzie ludzie przybywają z nadzieją na uleczenie i pewnością śmierci. Young-soo to alkoholik, który zniszczył sobie wątrobę. Eun-hee cierpi na poważną chorobę płuc. W miejscu, gdzie życie i śmierć wciąż walczą o ludzkie ciała, oni w sobie nawzajem znaleźli oparcie, radość i tytułowe szczęście. Zachwyceni, pełni nadziei postanowili zamieszkać razem, ciesząc się swoim własnym towarzystwem.  Niestety bycie razem wymaga wiele wysiłku. Dla głównego bohatera okazuje się to zbyt trudne, łatwiej jest mu powrócić na starą drogę życia, niż pielęgnować zyskane szczęścia...  Obraz Jin-ho Hura to liryczna historia o zagubionych duszach, które mogą mieć wszystko, czego zapragną, a jednak nie są w stanie tego utrzymać. To słodka opowieść o nadziei i miłości. I gorzka przypowieść o ludzkiej autodestrukcji. Nie ma tu prostego odwoływania się do psychologii, chwytu niezwykle popularnego w kinie amerykańskim. Twórcy niczego nie wyjaśniają. Po prostu towarzyszą bohaterom w kolejnych fazach ich związku.  Co ważne reżyser wcale nie próbuje tworzyć historii uniwersalnych czy moralizować. Nie ma tu też fałszywie pojętego dydaktyzmu. ""Szczęście"" to historia bardzo osobista, osadzona w konkretnym doświadczeniu. Jednak w cichej, spokojnej narracji wielu widzów będzie w stanie odnaleźć bardziej ogólne prawdy o tym, iż szczęście jest możliwe, lecz trzeba za nie zapłacić, a człowiek nie zawsze jest chętny bądź gotowy uregulować rachunek.  ""Szczęście"" nie jest filmem, który ma szansę podbić szeroką publiczność. Ponad dwugodzinna opowieść rozwija się w bardzo niespiesznym tempie, z nieciągłą narracją, która jedynie akcentuje pewne kluczowe dla bohaterów momenty. Gra aktorska pozbawiona jest silnej ekspresji i fajerwerków próżności. Wszystko podporządkowano surowej dyscyplinie dalekowschodniej paraboli. Dla cierpliwych obraz Jin-ho Hura będzie egzotyczną, lecz satysfakcjonującą wyprawą w głąb ludzkiej duszy. Dla osób przyzwyczajonych do zachodniego sposobu opowiadania historii, ""Szczęście"" okaże się dziełem nużącym i nieczytelnym."
American Gangster (2007),8,"Nim Afroamerykanie zaczęli rządzić w sporcie i muzyce, ciężką pracą, solidnością i zaangażowaniem wykuwali sobie pozycję w gangsterskim biznesie. O tych pionierskich czasach opowiada fresk Ridleya Scotta. Twórca ""Łowcy androidów"" stworzył obraz, który ogląda się z prawdziwą przyjemnością, choć bez zbędnej ekscytacji. Namiętność zastępuje tu zimny dystans do bohaterów i precyzyjna konstrukcja oparta na dwóch doskonale uzupełniających się protagonistach (Washington i Crowe).  Frank Lucas to wzorcowy self-made man. Zaczynał z samego dołu łańcucha pokarmowego. Stopniowo wspinał się po szczebelkach gangsterskiej kariery, aż dokonał wielkiego skoku na kasę i władzę. Nie pytając się nikogo o zdanie został największym importerem heroiny na amerykański rynek. Jego towar rozprowadzany po ulicach zdobył sobie zasłużoną renomę, jego firma setki tysięcy uzależnionych klientów, a on sam miliony dolarów. Jego pozycja w branży była na tyle mocna, że szanowała go mafia i nie dotykała policja. Nic nie może jednak wiecznie trwać. A w ojczyźnie hot-dogów droga od pucybuta do milionera potrafi trwać tak samo krótko, co od milionera do pucybuta.  Gdyby potraktować dzieło Scotta nie jako pojedynek aktorski między dwoma laureatami Oscara bądź drugi po ""Zodiaku"" obraz lat siedemdziesiątych, ale jako film o wymowie politycznej, konkluzje byłyby nadzwyczaj ciekawe. W końcu to bardzo ambiwalentny portret mechanizmów wolnego rynku, który z jednej strony jest narzędziem emancypacji (w końcu pieniądze nie mają koloru), z drugiej potrafi tak samo zniewolić jak heroina rozprowadzana przez Lucasa. Sam bohater jest człowiekiem, który utożsamia postęp, ale jego ceną jest śmierć i choroba setek tysięcy jego braci i sióstr. ""American Gangster"" to jednak przede wszystkim solidne kino sensacyjne w starym dobrym stylu. Nie ma tu efekciarstwa, rozdmuchanych efektów specjalnych, jest za to przyjemny klimat nostalgii za gangsterką w starym dobrym stylu.  Wydanie DVD jest interesujące. Przede wszystkim film został zaopatrzony w komentarze Ridleya Scotta i scenarzysty Stevena Zailliana. W końcu to właśnie te pogadanki obok samego filmu są powodem zakupu płyty. Widz dostaje wersję filmu rozszerzoną o ponad 18 minut aby mógł dłużej delektować się solidnym towarem dystrybuowanym przez twórców. A na deser dostajemy możliwość zobaczenia alternatywnego zakończenia."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Niedźwiadek (2007),8,"Kluczową sceną nowego filmu Jana Hrebejka jest moment, gdy właściciel galerii Jirka (Jiří Macháček) pokazuje córce makietę, na której rozpędzony pociąg mknie po torach, by ostatecznie wpaść w koleiny. Życie bohaterów ""Niedźwiadka"" wygląda mniej więcej tak samo: gdzieś po drodze doszło do awarii i nie było już czasu na naprawę. Wcześniej czy później musiało dość do wypadku. Fabuła kręci się wokół trzech sympatycznych par, które od lat przyjaźnią się ze sobą. Najlepiej układa się chyba Ivanowi i Johanie. On jest dyplomatą, któremu Madeleine Albright wysyła w prezencie butelki luksusowego alkoholu. Ona cieszy się z faktu, że mąż pracuje na placówce w Rzymie. Na tej gładkiej egzystencjalnej tafli istnieje jednak poważna rysa: Johana nosi w brzuchu dziecko szofera.  Hrebejk nie zmienił przyzwyczajeń. Nie osądza bohaterów, nudzą go łatwe diagnozy, a rzeczywistość pokazuje bez zbędnych podniosłości. Wszyscy i tak jesteśmy „prochem marnym”, który wcześniej czy później znajdzie się sześć stóp pod ziemią. Nie warto się więc buntować, a straty i porażki należy traktować jako niezbędny składnik nędznego istnienia. Gdy zrobi się jednak nazbyt smutno, zawsze można sięgnąć po wino, kobiety i śpiew.  ""Niedźwiadek"" nie lubi gryźć się z widzem, dużo bardziej interesują go przytulanie i łaskotki. Czasem tylko pomruczy groźnie, by na końcu spuścić z rezygnacją głowę. Choć Hrebejk łączy sprawnie humor z refleksją, z ekranu przebija zgorzknienie. Skromny czeski ogródek nie zapewnia już satysfakcji, a zachód okazał się złudną krainą spełnienia. Cała nadzieja w dzieciach, które mają szanse poskładać swoje klocki z lepszym skutkiem niż rodzice. Obsesja posiadania potomstwa dotyka tutaj wszystkich. Ponieważ reżyser to dobry człowiek i każdemu chciałby przechylić nieba, bociany będą miały multum roboty.  Czasami ma się tylko ochotę, by zrezygnował na chwilę z topienia się we frustracji wieku średniego i bardziej przyłożył się do fabularnej konstrukcji. Bywa, że jednej postaci poświęca mnóstwo czasu, podczas gdy inne zostają wykopane z filmowego boiska. Z tego powodu emocjonalny pejzaż wydaje się momentami niepełny. Mimo wszystko dobrze jest się przytulić do ""Niedźwiadka""."
Indiana Jones i Królestwo Kryształowej Czaszki (2008),6,"Panowie i panie, oto nadeszła chwila, na którą czekaliście 19 lat - Henry Walton Jones Jr. znów założył swój wytarty kapelusz i ruszył w objęcia niesamowitej przygody. Po ""Ostatniej Krucjacie"" chyba nikt nie wątpił, że czwarty Indiana Jones powstanie. Jednak lata mijały, trylogia stopniowo przekształcała się w żywą legendę, a filmu wciąż nie było. Gdy niemal wszyscy stracili nadzieję, Spielberg, Lucas i Ford znów otworzyli podwoje świata magii. Widzom nie pozostaje nic innego, jak usiąść wygodnie i dać się porwać fantazji dużych-małych chłopców.  ""Indiana Jones i Królestwo Kryształowej Czaszki"" zaczyna się od atomowego uderzenia. Jest rok 1957. Do tajnej bazy wojskowej w Newadzie przybywa doktor Jones, czy raczej zostaje tam dostarczony w bagażniku samochodu prowadzonego przez rosyjskich żołnierzy. Po przejęciu kontroli nad magazynem, w którym przechowywane są wszelkie zdobyte przez Amerykanów artefakty, żądają od Indy'ego odnalezienia pewnej szczególnej skrzyni. Po sekwencji wypełnionej po brzegi akcją Rosjanie zyskują zawartość skrzyni a Jones wolność. Jednak całe zdarzenie prowadzi do zakwestionowania lojalności archeologa i Jones staje się kolejną ofiarą maccartyzmu otrzymując wymówienie z uczelni.  To tylko początek, bo już wkrótce Indy wpadnie w jeszcze większe tarapaty, kiedy pewien młody chłopak przekaże mu wiadomość od starych znajomych. Za jego sprawą Jones wyrusza w samo serce Ameryki Południowej na poszukiwanie przyjaciół, zaginionego miasta i legendy, która pozostawała niezweryfikowana przez ostatnie 500 lat. Dalszy ciąg to już typowa zabawa w kotka i myszkę, którą tak lubią wszyscy fani poprzednich trzech filmów.  Steven Spielberg i George Lucas stanęli przed naprawdę wielkim wyzwaniem decydując się na realizację kolejnego filmu o Indianie niemal dwie dekady po ""Ostatniej Krucjacie"". Jak napisałem na początku, przez te wszystkie lata Indy stał się legendą, a trzy kinowe filmy świętością. Mało kto już pamięta, że były to po prostu dobrze skrojone filmy rozrywkowe mające nieść radość i zabawę ludziom na całym świecie. Twórcy postanowili zmierzyć się z tą legendą. Rezultaty tego zmagania były łatwe do przewidzenia – legenda zawsze wygrywa z rzeczywistością.  Jeśli zatem ktoś wybiera się na ""Królestwo Kryształowej Czaszki"" z wyśrubowanymi 19-letnim oczekiwaniem nadziejami, ten z założenia musi przygotować się na rozczarowanie. Czy to jednak oznacza, że czwarty ""Indiana Jones"" jest filmem złym? Nie. Spielbergowi udało się zachować ducha trylogii i stworzyć kilka scen, które z całą pewnością przejdą do klasyki opowieści o Indym. Co istotne znakomicie bawi się on konwencją, robiąc film na wskroś współczesny, a przy tym idealnie odzwierciedlający mentalność i kulturę lat 50.  Harrison Ford mimo swego wieku wciąż sprawdza się jako Indiana Jones. Co prawda przez pierwsze kilka minut ogląda się go jakoś dziwnie. Trudno się bowiem przyzwyczaić do Indy'ego jako dziadka-prawie-emeryta. Na szczęście szok szybko przemija - Ford po prostu jest Jonesem. Cate Blanchett dobrze dostosowuje się do konwencji, co niestety oznacza, iż jej aktorski potencjał nie został w pełni wykorzystany. Zaś Shia LaBeouf jest... cóż, może poprzestanę na stwierdzeniu, że jest lepszy od Seana Patricka Flanery'ego.  LaBeouf to jedna z dwóch wad ""Indiany Jonesa i Królestwa Kryształowej Czaszki"". Drugą, i to większego kalibru, jest udział przy produkcji, a przede wszystkim przy pisaniu scenariusza George'a Lucasa. Lucas może i ma niesamowitą zdolność przekształcania wszystkiego w złoto, jednak jego umiejętność do tworzenia oryginalnych historii już dawno się wyczerpała. Tak jest też z ""Indianą"", którego fabuła wygląda całkiem znajomo. Momentami nie można się wręcz odpędzić od silnego poczucia deja vu, co dobrze świadczy jedynie o konkurencji.  Na szczęście fanom serii łatwo przyjdzie zignorować te scenariuszowe potknięcia. Dla większości ""Indiana Jones i Królestwo Kryształowej Czaszki"" będzie po prostu znakomitą, niezobowiązującą rozrywką. Zupełnie tak, jak to było w przypadku wcześniejszych obrazów. A to liczy się w kinie najbardziej."
Sztuka płakania (2006),7,"Pedofil, morderca, gwałciciel. Słowa te nauczyliśmy się wiązać z bestialstwem i całkowitym zezwierzęceniem. W powszechnej opinii są to osoby, którym nie należy się zrozumienie i współczucie. Tworząc jak największą barierę pomiędzy tymi, którzy owe okropne czyny dokonują, a nami 'zwyczajnymi' ludźmi, bronimy się przed świadomością, że każdy może stać się potworem i że potwór to człowiek, jak każdy inny. Peter Schonau Fog w swoim debiucie zakopuje tę przepaść, a - co najważniejsze (i wielce chwalebne) - czyni to bez odwoływania się do taniej sensacji.  Na pozór w ""Sztuce płakania"" mamy do czynienia z rodziną jakich wiele. Jednak pozory, jak to często bywa, mogą mylić. Nad rodziną, niczym chmura toksycznych odpadów, unosi się depresja ojca, dzień po dniu ogłaszającego chęć popełnienia samobójstwa. Matka, nie mogąc tego znieść, popada w uzależnienia, zaczynając od środków nasennych, a na alkoholu kończąc. Córka, aby udobruchać 'kochanego ojczulka', oddaje mu się z coraz większym wstrętem. Zaś duma rodziny, najmłodsze z dzieci, już w wieku przedszkolnym nauczyło się sztuki wyrafinowanej manipulacji, idąc w ślady swego rodzica.  Bohaterowie filmu powinni budzić naszą odrazę. Każde z nich jest pełne win, każde popełnia straszliwe czyny. Jednak Fog zmusza widza do odrzucenia etykietek i przyjrzenia się konkretnym jednostkom. Wtedy okazuje się, że kat jest zarazem ofiarą, a zadający ból sami cierpią niemiłosiernie. Allan próbuje wszelkimi metodami zabić swoją ciotkę, a matka udaje, że nie wie do czego jej mężowi potrzebne są dzieci - każde z nich okazuje się elementem tego samego systemu.  Wielkim walorem debiutu Petera Schonau Foga jest pokazanie wszystkich tych traumatycznych, toksycznych, chorobliwych zjawisk z punktu widzenia małego chłopca. Dla nas, widzów dorosłych, rzeczy jakie wyczyniane są w tym domu, przerastają ludzkie pojęcie, zaś dla niego są to sprawy normalne i naturalne. Nie rozumie, że grając rolę alfonsa własnej siostry, wyrządza jej straszliwą krzywdę. Cudza śmierć jest dla niego błogosławieństwem, bo czyni ojca szczęśliwym. To fascynujące i niepokojące oglądać prawdę oczywistą, przed którą wszyscy się jednak wzbraniamy: nie ma jednego systemu wartości 'dobra' i 'zła', jest on nam wdrukowywany przez środowisko.  ""Sztuka płakania"" wstrząsa nie dlatego, że szokuje, lecz właśnie dlatego, że nie szokuje. Wszystko tu jest straszliwie zwyczajne. Aż chciałoby się powiedzieć, że bohaterowie to 'normalna rodzina' - dopóki oczywiście nie zajrzy się w relacje nieco głębiej. Z kina wychodzi się zmrożonym obrazem tego, z jaką łatwością można wychować potwora pod troskliwym i bacznym okiem niedojrzałych emocjonalnie rodziców.  Znakomity debiut, kino najwyższej jakości. ""Sztuka płakania"" to lektura obowiązkowa każdego prawdziwego kinomana, a już z całą pewnością każdego fana kina skandynawskiego. "
Nawiedzona narzeczona (2008),6,"""Nawiedzona narzeczona"" to idealna propozycja na upalne dni. Kiedy na zewnątrz jest gorąco i człowiekowi naprawdę nic się nie chce, może w sympatycznym towarzystwie zasiąść przed zupełnie niezobowiązującym filmem i doskonale się bawić. Prosta, mało odkrywcza historyjka z sympatycznymi bohaterami ukoi nerwy, a przy tym wymagać będzie naprawdę minimalnego wysiłku intelektualnego.  Bohaterką komedii jest Kate, która właśnie szykuje się do własnego ślubu. Niestety dnia tego nigdy nie przeżyje, gdyż tuż przed ceremonią zostaje przygnieciona przez lodową rzeźbę przedstawiającą bądź to kobietę, bądź anioła (w zależności od punktu widzenia). To jednak nie koniec historii, a jej początek. Kate powraca bowiem na Ziemię, zupełnie nie rozumiejąc, co też ma na niej czynić. Tymczasem jej niedoszły mąż za namową siostry spotyka się z medium. Ta ducha narzeczonej nie wywoła, lecz obudzi inne, również głęboko pogrzebane uczucia w chłopaku. Nie spodoba się to Kate, która postanowi zastosować swoje 'martwe' sztuczki, by medium przestała zawracać jej chłopakowi w głowie.  Film Jeffa Lowella to swoista mieszanka ""Soku z żuka"" z ""Uwierz w ducha"", choć po prawdzie trudno porównywać ""Nawiedzoną narzeczoną"" z tymi filmami. To zdecydowanie nie jest obraz ponadczasowy, który zapisze się w annałach amerykańskiej kinematografii. Twórcy tak bardzo starali się stworzyć komedię śmieszną, lekką i z dowcipnymi dialogami, że miejscami mocno przeszarżowali. Starają się zbyt mocno i ich skecze są zbyt transparentne, by być zabawnymi. A jednak z czasem, gdzieś podskórnie, zaczyna budować się właściwa atmosfera. I zupełnie wbrew sobie ""Nawiedzona narzeczona"" staje się filmem zabawnym.  Pełną zasługę za to może przypisać sobie Eva Longoria Parker. To prawdziwy wulkan temperamentu. Jest żywiołowa, ma cięty język i świetnie sprzedaje swoje kwestie. Doskonale bawi się rolą robiącego głupie dowcipy ducha, co okazuje się zbawienne dla całego przedsięwzięcia. Paul Rudd, który jest osobą niezwykle sympatyczną, nie należy bowiem do aktorów sprawdzających się w rolach pierwszoplanowych. Dobrze wypada w krótkich epizodach, tu jednak miał trudniejsze zadanie i nie do końca mu podołał. Longoria Parker całkowicie go przyćmiła i tylko Jason Biggs w krótkich wstawkach jest w stanie dotrzymać jej kroku (prawdopodobnie tylko dlatego, że praktycznie nie mają wspólnych scen). Dla fanów aktorki to naprawdę dobra wiadomość i kolejny powód do odwiedzenia kina.  ""Nawiedzona narzeczona"" okazała się lekką komedyjką będącą znakomitym pretekstem na spędzenie czasu we dwoje. To idealna odskocznia od stresu dnia codziennego, a czasem to właśnie liczy się najbardziej. "
Susza (2006),5,"Dystrybutor zachęca, by oglądając ""Suszę"", myśleć o lustracji w Polsce. Akcja filmu rozgrywa się bowiem w Czadzie, gdzie w 2006 roku rząd ogłosił amnestię dla zbrodniarzy wojennych. Wśród objętych łaską państwa znalazł się również Nassar – kiedyś krwawy demon, a dziś dobrotliwy piekarz dokarmiający biedaków. Wiedzie mu się całkiem nieźle. Ma terenowy samochód, dochodowy interes i młodą żonę w ciąży. Gdy prawo usuwa się w cień, pozostaje jeszcze sprawiedliwość. Ma ją wymierzyć syn jednej z ofiar Nassara, Atim. Zaopatrzony przez niewidomego dziadka w pistolet chłopak wyrusza na spotkanie z przeznaczeniem.  Stara zasada dramaturgiczna powiada, że jeśli w pierwszej scenie pojawia się strzelba, to w ostatniej musi wypalić. Co będzie w międzyczasie? W ""Suszy"" reżyser urządza widzom kurs pieczenia chleba. Przyglądanie się tej czynności jest równie fascynujące, co czytanie instrukcji obsługi wiertarki udarowej bądź dłubanie w zębach. Gdyby chociaż reżyser potrafił wykorzystać powolny rytm narracji do kontemplowania dusz obu antagonistów... Postaci są tu raczej zamkniętymi formami, do których wlewa się wcześniej spreparowane ciasto. Ponieważ jednak zapomniano dodać do niego drożdży, efekt jest skarlały i pozbawiony smaku.  Twórcy sięgają po motywy zaczerpnięte z Szekspirowskiego ""Hamleta"" i Biblii. Atim ciągle próbuje pociągnąć za spust, ale nie może. Dziadek medytuje na pustyni w oczekiwaniu na informację o dokonanej zemście. Morderca chce usynowić potomka swej ofiary. Natężenie symboliki staje się w końcu męczące, a puenta historii wydaje się wyjęta z poradnika pt. ""Jak żyć w zgodzie z naturą i sobą samym"".  ""Susza"" z pewnością znajdzie obrońców (wystarczy spojrzeć na recenzje w miesięcznikach). Niemniej trzeba widzów lojalnie uprzedzić, że nie jest to jakaś szczególna pozycja. Mówi się o niej, bo powstała w Afryce, gdzie przemysł filmowy znajduje się w powijakach, a obywatele zamiast chodzić do kina, poszukują czegoś do zjedzenia. Jeśli chcecie prawdziwego dramatu i emocji, wybierzcie się w tym tygodniu na duńską ""Sztukę płakania"". Ale to już zupełnie inna historia i inna recenzja..."
Shutter - Widmo (2008),4,"Wschodnia szkoła horroru robi na zachodzie spore zamieszanie. Kto się jeszcze nie przestraszył, powinien być przynajmniej skonfundowany. Amerykanie realizują wschodnie scenariusze, za kamerą często stawiając reżyserów z Azji… „Shutter” to kolejne takie produkcyjne dziwo – amerykański remake tajskiego horroru zrealizowany przez Japończyka. Jakby tego bałaganu było mało, akcja dzieje się w Tokio – skośnoocy bracia stoją więc po obu stronach kamery. Powinno zadowolić to fetyszystów azjatyckiego filmu, a szczęśliwy jest i producent, który w Stanach może pokazywać tak „wschodni” film bez napisów – bo główne role obsadzają jednak Amerykanie.  Benjamin i Jane to młode małżeństwo, które przybywa do dalekiego kraju rozpocząć nowe życie. On, fotografik (Joshua Jackson), jest młody i zdolny, Ona (Rachael Taylor) młoda i gibka. Na drodze do świetlanej przyszłości stanie im mroczna przeszłość. Wyrzuty sumienia to jednak o wiele za mało, żeby wysadzić widza z siedzenia, dlatego w „Widmie” zagrożenie nabiera konkretnych, plastycznych kształtów – bohaterom bruździ duch. I jak to duch, jest niewidoczny, chyba że podstępnie zapoluje się na niego z aparatem fotograficznym. Martwi potrafią być naprawdę złośliwi, ale prawdziwymi złymi okazują się tu żywi ludzie.  Główny koncept scenariusza ma charakter dość tradycyjny: duchy są wśród nas – trzeba się jedynie napracować, by je zobaczyć. Koncept to ładny, ale i zgrany – opartych na nim filmów było już sporo, a liczbę tę i tak trzeba pomnożyć przez dwa, bo każdy doczekał się przecież amerykańskiego remake’u. Horror – zresztą wcale nie tak całkiem inaczej niż całe dzisiejsze kino – oczywiście żyje z przetwarzania motywów, ale zawsze warto, by nowa wersja starego czymś jednak zaskakiwała.  Mnie, niestety – choć próbowałem – nie udało się zaskoczyć ani przestraszyć. Może dlatego, że świat przedstawiony ledwo trzyma się kupy: postaci to martwe figury, które między kolejnymi punktami scenariusza zdają się zawieszać swoje życie na kołku. Nie ma ani przestrzeni, ani czasu, żeby zadbać o ich motywacje, więc logika według której toczy się akcja, jest dość umowna. Ale film jest dość krótki i wszystko musi dziać się bardzo szybko, by dane nam było obejrzeć finał. Z tego samego powodu mocniej przyczepić się tu do czegoś bardzo trudno, bo każda kolejna scena pojawia się i znika w oszałamiającym tempie – nie tylko na ekranie, ale i w głowie oglądającego.  „Shutter” nie pasjonuje, ale też nie irytuje i jako niezobowiązujący wypełniacz czasu, może się sprawdzić. Kto poczuje się usatysfakcjonowany tradycyjnym klimatem, przeskoczy nad logicznymi płyciznami i znajdzie dla siebie kilka ładnych ujęć. A że kolejny „słaby remake azjatyckiego arcydzieła”? Że niepotrzebny? Liczby mówią co innego – film zarobił już kilkadziesiąt zielonych milionów. A wszystko co da się sprzedać, jest przecież potrzebne – choćby sprzedającym."
Co się zdarzyło w Las Vegas (2008),7,"""Co się wydarzyło w Las Vegas"" to kolejna amerykańska komedia zachęcająca sfrustrowanych trzydziestolatków do przykładnego egzystowania w stadzie. Żyjemy jednak w czasach, gdy w miłość od pierwszego wejrzenia i tym podobne bzdurki wierzą już tylko małoletnie fanki polskich komedii romantycznych. Reszta ma w głowie sterczące fallusy, odsłonięte biusty i poluzowane pośladki, czyli nieprzesiąknięte jakąkolwiek refleksją współżycie. Twórcy filmu wychodzą naprzeciw tym wymaganiom - pierwszy akt znajomości głównych bohaterów kończy się na zakrapianej alkoholem rozpuście.  Spotkali się w stolicy hazardu, by leczyć rany zadane przez bliskich. Ją (Diaz) porzucił narzeczony. Jego (Kutcher) wywalił z pracy rodzony ojciec. Wspólna zabawa kończy się nieoczekiwanie ślubem. Nad ranem, gdy skacowani i zażenowani próbują zakończyć „związek”, Jack wygrywa trzy miliony dolarów. Jak brzmi to stare porzekadło? Nie opuszczę Cię aż do śmierci? Tak przynajmniej wydaje się pewnemu konserwatywnemu sędziemu, który nie zgadza się udzielić rozwodu naszej parze i zamraża kasę. Bohaterowie dostają pół roku na ustatkowanie się. Wielkie pieniądze napędzają chciwość – każde z nich spróbuje przejąć całą pulę.  Małżeńskie niesnaski dostarczają dostatecznie dużo amunicji dla komediowej rzeźni. Reżyser sięga po nieco ograne pomysły, ale ma celne oko i bez problemu trafia w oczekiwania widza. Wyzwala filmową energię, dynamicznie kontrując sceny rozmów Diaz i Kutchera z ich podstępnymi przyjaciółmi. Głównym źródłem humoru są jednak nieźle napisane słowne potyczki między nieszczęsną parą. Można by się czepiać szczegółów – jakim cudem tak gorąca laska jak Cameron zapatrzona jest w kompletnego buca, czyli byłego narzeczonego. Co jeszcze nie gra w tym związku? Czasami twórcy rozpoczynają jakiś intrygujący wątek obiecujący potoki śmiechu, by potem porzucić go jak niechciane dziecko.  Sednem ""Co się wydarzyło..."" jest jednak propagowanie małżeństwa jako jedynego skutecznego sposobu na życie. Trzeba przeboleć, że partner oddaje mocz do zlewu zapełnionego brudnymi naczyniami. Zalegalizowany związek pomaga w zdobyciu awansu i poprawie relacji z rodzicami. A miłość przyjdzie z czasem."
Sierociniec (2007),6,"Różne są teoryjki dotyczące pochodzenia kobiet i mężczyzn. Wynika z nich jasno, że mężczyźni robią dzieci, a kobiety je kochają. I tę szowinistyczną tezę ""Sierociniec"" udowadnia. Nim jednak do tego dojdzie, czeka nas snucie się po opuszczonych korytarzach starego domostwa, kryjącego straszne tajemnice. Cała ta obsypana nagrodami wyprawa w świat ezoteryki, tragedii i pojednania zostawia po sobie jednak jakiś niedosyt. Niby to wszystko misterne, szkatułkowe i nawet ujmujące, ale puste w środku. Zupełnie tak, jakby tym wszystkim duchom zabrakło duszy.  Dzieci to idealne medium dla horrorów. Nic tak nie wywołuje lęku jak perwersyjne połączenie istot, które uosabiają niewinność, a przynoszą nam zagrożenie i śmierć. A jak się jeszcze dzieciakowi na głowę założy worek stracha na wróble, to w ogóle jest strasznie. I ""Sierociniec"" z lubością wygrywa te nasze lęki. Nie łudźmy się, film Bayona bardziej przypomina baśń niż klasyczny horror. Inaczej przecież nie zdobyłby tylu nagród.  Laura wraca do domu swojej młodości. Nim wzięła ją do siebie zastępcza rodzina, wychowywała się w sierocińcu. Teraz kiedy dorosła, sama chce zająć się opieką nad dziećmi – i to w szczególności tymi najbardziej poszkodowanymi przez los. Zamiast jednak orderu uśmiechu czeka na nią groza i tragedia. Miejsce, do którego wróciła, kryje w sobie pewną straszną tajemnicę, o której pamięć w nim przetrwała. Przeszłość upomni się o teraźniejszość. A bohaterka będzie musiała wyruszyć w podróż, aby odnaleźć swoje dziecko.  Producentem ""Sierocińca"" jest Guillermo del Toro. Facet specjalizuje się w mrocznych baśniach, w których mieszają się światy: dziecięcy z dorosłym, baśniowy z realnym, okrutny z idyllicznym. Wystarczy wspomnieć ""Labirynt Fauna"" i ""Kręgosłup diabła"" i już wiadomo, o co chodzi. Nie powinno więc dziwić, że film Bayona nie prezentuje nam nic nowego, jak kolejną wariację na ten sam temat, której finał dość łatwo jest przewidzieć.  Rozumiem zachwyty, nagrody i inne takie. W końcu to ładne, spójne, nieźle wykoncypowane, momentami straszne, a na dodatek wzruszające. Brak w tym jednak wszystkim serca, zupełnie tak jakby autor zanim zaczął kręcić, już myślał o splendorach, które mu przypadną i wrażeniu, które wywrze. Ja już wolę krwawe łaźnie, bezczelne wulgarne rzezie, jatki bez przesłania, które są wynikiem miłości do kina, niźli puste wyrafinowane budowle."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Po prostu walcz! (2008),3,"Nie owijajmy w bawełnę, na film o tytule ""Po prostu walcz!"" nie idzie się dla walorów artystycznych. Jeśli ktoś ma takie nadzieje, tego czeka sromotne rozczarowanie. O aktorstwie można tylko pomarzyć, a i reżyseria to rzecz, o której twórcy zapewne tylko czytali w pismach filmowych.  Obraz Jeffa Wadlowa nie może też pochwalić się oryginalnością. ""Po prostu walcz!"" zrealizowano podług sprawdzonego wielokrotnie wzorca, w który nawet nie próbowano tchnąć choćby odrobiny życia. Jak we wszystkich tego typu historiach bohaterem jest zbuntowany nastolatek, rozrabiaka, choć w gruncie rzeczy dzieciak dobry i szlachetny. Bunt związany jest z bólem straty lub nieobecności (zazwyczaj ojca). Nowe miejsce, nowa dziewczyna i nowe wyzwania. Po drodze pojawia się mentor, a na koniec czeka nas kulminacyjna konfrontacja.  W różnych kombinacjach powyższa formuła wykorzystywana jest w kinie od lat. Nie twierdzę, że pewne fabularne formaty nie wymagają ponawiania wraz z kolejnymi pokoleniami. Jednak zwykła przyzwoitość nakazywałaby przynajmniej markować próbę realizacji czegoś nowego. Tymczasem Wadlow uznał, że nie musi się w ogóle wysilać. Całość lekko odkurzył, dodał współczesne gadżety jak Internet czy komórki i niczym rasowy leser skopiował resztę, podpisując to swoim nazwiskiem i uznając, iż praca domowa zostanie zaliczona.  Reżyser najwyraźniej liczy na krótką pamięć widzów, a przede wszystkim na nastolatków, którzy z kinem sprzed roku 90-tego mogą w ogóle nie mieć do czynienia. I tylko oni mogą uznać film za odkrycie i rewelację. Reszta widzów poczuje sentyment i nagłą potrzebę sięgnięcia po takie tytułu jak ""Karate Kid"", ""Footloose"" czy ""Więcej czadu"".  Od strony technicznej film również niczym specjalnym nie powala. Jest zbyt długi. Zanim zaczyna się prawdziwa akcja, ciągnie się niemiłosiernie, rozdrabniając się, próbując wrzucić jakieś wtręty psychologiczne, które nie brzmią zbyt przekonująco. Postać matki zostaje zupełnie spalona. Trener nie jest w pełni wykorzystany, brakuje mu charyzmy. Film dużo traci przez kiepskie (i nieliczne) sceny humorystyczne, które nie rozładowują rozbuchanego samozadowolenia twórców. Same sekwencje walki są nawet dość efektowne. Jednak z wcześniejszą nudą nie mają szans i jedyna ich wartość polega na tym, że pomagają dotrwać do końca bez zasypiania (choć być może większa w tym zasługa kofeiny zawartej w coli czy kawie, w jaką warto zaopatrzyć się przed seansem).  Jako czysta rozrywka ""Po prostu walcz!"" - mówiąc kolokwialnie - 'ujdzie w tłumie'. Jest to film z rodzaju tych, na której najlepiej wybrać się większą grupą, kupić dużo popcornu i napoi i oglądać wszystko z przymrużeniem oka, ciesząc się raczej obecnością przyjaciół niż popisami aktorskimi. Ci, którzy spróbują potraktować film Wadlowa na serio, wyjdą z kina z potężnym bólem głowy i niesmakiem w ustach."
Rolling Stones w blasku świateł (2008),6,"Na planecie Ziemia nie ma chyba nikogo, kto nie znałby Stonesów. Podobnie jak i nie ma zapewne drugiego takiego zawodnika jak Keith Richards. Facet wygląda, jakby go właśnie wyjęli z trumny, pomalowali i postawili na scenie, podłączając do akumulatora. Zobaczyć jego doświadczoną przez życie twarz, z bruzdami jakby je sam Stwórca łopatą robił, na płachcie wielkiego ekranu, to dopiero doświadczenie metafizyczne. A gdy do tego doda się salwy rockendrola, światła i grupy znakomitych operatorów (m.in. Emmanuel Lubezki, Andrew Lesnie, Robert Elswit), a to wszystko reżyserowane przez jednego z największych twórców w historii, zostaje odlot porównywalny do tego, jaki zaliczyli uczestnicy Woodstock' 69 (na który Stonesi zresztą nie dojechali).  Niech sobie skauci śpiewają piosenki Beatlesów i Procol Harum, niech sobie Julie Taymor w rytmach Let it be opowiada o utraconej niewinności Ameryki. Mick Jagger i chłopaki potrafią się za to naprawdę dobrze bawić. Ich życie to rockendroll, rockendroll to ich życie – to widać słychać i czuć. Każdy, kto kupi bilet na ten spektakl, poczuje to samo. To, że chłopcy mimo sześćdziesiątki na karku ubierają się jak nastolatki i wyglądają odrobinę groteskowo, to nieistotne. Szczęśliwi czasu nie liczą.  ""Rolling Stones w blasku świateł"" to tylko filmowy zapis koncertu, i aż filmowy zapis koncertu. Tytułowe show poprzedzają przygotowania i towarzyszą mu archiwalne fragmenty wypowiedzi muzyków. Nie ma tu diagnozy fenomenu, nie ma nic prócz muzyki. I bardzo dobrze, ta bowiem doskonale broni się sama. Perfekcyjny obraz i montaż bynajmniej jej nie dusi, ale wydobywa energię, która udziela się widzom.  Siłą pokazywanego niedawno bliźniaczego przedsięwzięcia ""U2 3D"" obok muzyki była trójwymiarowa technologia, która sprawiała, że fani wyciągali ręce do ekranu, aby uchwycić dłoń swojego bożka w opasce Coexistence. Tę magię zapewnia maestria Martina Scorsesego, w końcu jest on bez wątpienia taką sama gwiazdą jak emeryci szalejący po scenie. Nie ma co się rozpisywać, jeżeli ktoś kocha Stonesów lub Scorsese, to powinien ten koncert koniecznie zobaczyć, a jeśli nie przepada – to ma problem. I koniec. "
W skórze węża (2006),6,"Francuzi ostatnimi czasy raz za razem udowadniają, iż dobrze wiedzą, jak przyrządzić mroczny thriller. Jest wykwintnie, nastrojowo i oczywiście w pełni profesjonalnie. Dotyczy to również filmu Erica Barbiera ""W skórze węża"". Jednak w tym przypadku pozostaje niedosyt. Pomysł fabularny, którego podstawą była powieść Teda Lewisa, dawał bowiem możliwości stworzenia fascynującego dramatu psychologicznego. Barbier zachował się niczym rasowy Amerykanin i sprowadził wszystko do znakomitego, ale mimo wszystko ""tylko"" kryminalnego wątku.  Bohaterem filmu jest Vincent - fotograf, który właśnie jest w trakcie sprawy rozwodowej i walki o prawa rodzicielskie. Sytuacja komplikuje się, kiedy pewna dziewczyna oskarża go o gwałt. Wkrótce potem ginie ona na jego oczach, tuż po wykonaniu kompromitującej dla Vincenta sesji, w której wziął bezwolnie udział. Vincent nagle staje się ofiarą szantażu, a stawką jest nie tylko pomyślne zakończenie się sprawy rozwodowej, ile wręcz wolność.  Interesująca intryga, ciekawe postaci i spokojna, lecz pewnie prowadzona narracja sprawiają, że ""W skórze węża"" odbiera się jako obraz niejednoznaczny i intrygujący. Dwaj główni bohaterowie wymyślają coraz to nowe fortele, by podejść się nawzajem. Na nieszczęście dla widza reżyser skoncentrował się tylko na tym. A przecież ""W skórze węża"" mogło stać się wnikliwym studium ludzkiej natury, gdzie granica między dobrem a złem praktycznie nie istnieje. Każdy z bohaterów ma mocne podstawy, by zachowywać się tak, jak się zachowuje. Można było łatwo żonglować tym, kto jest katem, a kto ofiarą. Tymczasem tutaj przeszłość bohaterów wyjaśnia jedynie intrygę i tyle. Barbier za widza decyduje, kto jest dobry a kto zły i zdania nie zmienia do końca filmu.  Kiedy jednak zamkniemy oczy na to, czym mogło być ""W skórze węża"" to i tak pozostaje dużo powodów do zadowolenia. Należą do nich bardzo dobre kreacje aktorskie Yvana Attala i Clovisa Cornillaca, czy ciekawie zawiązana i plątana intryga, z zaskakująco małą liczbą logicznych pomyłek. Osoby lubiące psychologiczne thrillery poczują się w pełni usatysfakcjonowani ucztą przygotowaną przez twórców.  Film jest może odrobinę za długi. Osobom, które oglądającym sporo francuskich filmów, może się też zdawać, że podobne historie już widzieli. Są to jednak niewielkie mankamenty, które nie psują odbioru całości. "
Znamię Kaina (2007),7,"""Znamię Kaina"" to kolejna produkcja o wojnie w Iraku. I znów mamy historię potworności, do jakich zdolni są porządni chłopcy w wojsku. Nie pierwszy i nie ostatni taki film. Gdyby ""Znamię Kaina"" ograniczało się tylko i wyłącznie do tego problemu, można byłoby go z łatwością zignorować. Jednak obraz Mundena dotyka ważniejszego tematu - żołnierskiej lojalności i solidarności. A ponieważ tym razem autor ""Mirandy"" popracował nad warsztatem, wyszedł mu całkiem dobry, prosty, lecz sugestywny film.  ""Znamię Kaina"" jest luźno inspirowaną wydarzeniami w Basrze historią dwóch 18-latków, którzy służąc w brytyjskim wojsku trafili do Iraku. Tam uczą się na własnej skórze, czym jest nuda, ciągłe zagrożenie życia i wreszcie śmierć. W tych warunkach przetrwać mogą jedynie prawdziwe, bezwzględne drapieżniki - reszta prędzej czy później pęknie, szukając w oddziale, w masie, usprawiedliwienia.  Jednak wojna to brutalny biznes. Rzeczy, jakich dokonują na niej żołnierze, są przerażające i w innych okolicznościach jednoznacznie zostałyby uznane za przestępstwa. Spokój dać może jedynie solidarność z resztą żołnierzy, która zapewnia, że to co dzieje się w oddziale, pozostaje w oddziale. Jednak za ślepą lojalność płaci się czasem najwyższą cenę, zwłaszcza wtedy, kiedy ci, którzy mieli odpłacać nam swoją własną lojalnością, porzucają nas dla kolejnego stopnia, dla bezpieczeństwa własnej pozycji. Czy jeśli przełożeni zdradzają zaufanie szeregowych żołnierzy, ci powinni dalej pozostać wierni zasadzie solidarności? Oto pytanie, jakie przed widzami stawia Marc Munden.  I robi to na tyle skutecznie, że ""Znamię Kaina"" można z łatwością uznać za jeden z ciekawszych, a w każdym razie bardziej wiarygodnych obrazów wojny ostatnich lat. Film daleki jest od doskonałości, lecz nie zmienia to faktu, iż ogląda się go ze sporym zainteresowaniem. Niestety sporą wadą filmu jest próba zobrazowania jak największej liczby problemów, przed jakimi stają walczący w Iraku. Tematów wciśniętych w 90 minut z powodzeniem starczyłoby na trzy pełnometrażowe obrazy. Gdyby Munden skoncentrował się tylko na relacji szeregowi żołnierze - przełożeni, mógłby z tego powstać znakomity dramat psychologiczny. Munden miał najwyraźniej inne ambicje.  Do plusów obrazu należy solidne, tylko w kilku miejscach przeszarżowane, aktorstwo i prosta acz wyrazista ścieżka dźwiękowa, idealnie pasująca do bardzo naturalistycznych zdjęć."
W Dolinie Elah (2007),7,"Irackie dziecko. Amerykański żołnierz. Właścicielka dobermana. Każde z nich ma prawo, by żyć. Każde z nich ma nadzieję na lepsze jutro. Każde z nich błaga o pomoc. Lecz każde z nich pocieszenie możne znaleźć jedynie u Boga. Człowiek głuchy jest na błagania innych...  Paul Haggis raz jeszcze prowadzi nas po mrocznych ścieżkach doliny Straszliwego Boga. W pierwszym po ""Mieście gniewu"" obrazie kinowym ludzie nawet kiedy kochają, niezdolni są pomóc bliźniemu. Świat zamieszkują grzesznicy, którzy błądzą szukając po omacku drogi rozgrzeszenia za swą ignorancję, tchórzostwo, zaślepienie i wygodnictwo.  Hank Deerfield to weteran wojenny, emerytowany oficer żandarmerii, którego pewnej nocy budzi telefon informujący go o dezercji syna. Już wtedy Hank przeczuwa, lecz myśl tę skrzętnie od siebie odrzuca, że telefon ten jest konsekwencją wcześniejszego telefonu. Niewiele myśląc wyrusza do bazy oddziału syna i już wkrótce dowiaduje się, że jego syn wcale nie zdezerterował. Pocieszenie trwa chwilę, gdyż okazuje się, że Mike został zamordowany, a jego ciało poćwiartowano i spalono.  Niechętnie prowadzone przez żandarmerię śledztwo, później przeniesione do policji, zacznie powoli odkrywać mroczną stronę wojskowego życia. Hank, sam niezbyt święty, z coraz większym niedowierzaniem poznaje prawdę o tym, jak wygląda służba w Iraku i jaką cenę płacą za nią młodzi Amerykanie. Jednak przede wszystkim odkryje, iż za los syna to on odpowiada, kiedy bowiem Mike wyciągnął rękę po pomoc, Hank mu tej pomocy odmówił.  ""W Dolinie Elah"" to kolejny ambitny, wielowarstwowy obraz Paula Haggisa. To znakomite kino, lecz nie aż tak dobre jak ""Miasto gniewu"". Reżyser spróbował bowiem opowiedzieć kilka historii w jednym filmie i nie do końca udało mu się nad materiałem zapanować. Z jednej strony jest to kolejny obraz opowiadający o koszmarze wojny i zmianach w psychice, jakie wywołują one u żołnierzy. Z drugiej strony ""W Dolinie Elah"", to również klasyczna opowieść kryminalna o starym doświadczonym gliniarzu i nowym, ambitnym lecz jeszcze zielonym policjancie (a w tym przypadku policjantce). Jest to także dramat psychologiczny wnikający w relacje rodzic-dziecko czy więzi koleżeńskie.  Haggis próbuje wszystkie te wątki spleść w jeden gruby warkocz. I w tych staraniach ponosi porażkę. Co chwilę pojawiają się elementy niepotrzebne, trącące sztucznością lub wymuszoną poetyckością. Powtarzanie dwa razy historii z Księgi Samuela czy wątek z Salwadorczykiem i flagą Stanów Zjednoczonych to zupełnie niepotrzebne dodatki rozsadzające rzeczywistą historię. Jednak Haggis jest reżyserem niezwykle sprawnym, dzięki czemu stworzył obraz i tak znacznie lepszy od tego, co normalnie kręci się w Hollywood.  Duża w tym zasługa obsady aktorskiej. Tommy Lee Jones jest oczywiście bezbłędny potwierdzając, że 2007 rok był naprawdę jego rokiem. Nie zawiodła też Charlize Theron, a nawet Jason Patric. W zasadzie, poza statystami, wszyscy w tym filmie tworzą wyraziste, mocne kreacje, co pozwala ""W Dolinie Elah"" prześlizgnąć się ponad wszelkimi przeszkodami."
Alpha Dog (2006),6,"Nick Cassavetes postanowił pójść śladem Larry'ego Clarka i przyjrzeć się światu współczesnej młodzieży. I podobnie jak u jego kolegi po fachu, tak i u Cassavatesesa świat młodych jest mroczny, okrutny, brutalny i pusty.  Bohaterowie ""Alpha Dog"" mają kasę i masę gadżetów. Wszystko to pochodzi z mało legalnych, lecz bardzo dochodowych źródeł. Jednak warstewka dobrobytu i cywilizacji okazuje się być niezwykle cienka. Pod nią kryje się prymitywny instynkt, który każe zachowywać im się niczym dzikie bestie. Kiedy raz po raz w filmie padają słowa typu ""suka"", to nie są to li tylko przekleństwa, lecz raczej dość dosłowne (i dosadne) nazywanie rzeczy po imieniu. Młodociane gangi Cassavetesa przypominają watahę wilków, gdzie cały czas trwa walka o władzę, pozycję, a gdy trzeba reagować, to działa się instynktownie na zasadzie atak-ucieczka.  Nazwisko Clarka, wspomniane na początku, pada nie przypadkowo. ""Alpha Dog"" bowiem przywodzi na myśl film ""Bully"", który Clark nakręcił w 2001 roku. Oba bazują na prawdziwych wydarzeniach, w których młodzi ludzie innym młodym ludziom gotują okrutny los. Cassavetes inspirował się wydarzeniami z 2000 roku, kiedy to porachunki o niezapłacony dług prowadzą do porwania 15-latka. W przeciwieństwie jednak do Clarka, który w ""Bullym"" oskarża tak naprawdę dorosłych o psychiczną nieobecność, Cassavetes wykorzystuje prawdziwe zdarzenia, by przyjrzeć się dynamice grupy. Reżyser wyraźnie też daje do zrozumienia, iż choć obiektem jego 'badań' są młodzi, te same zasady zachowania obowiązuje wszystkich ludzi.  Sam film to dobrze wykonana rzemieślnicza robota. Po fantastycznym ""Pamiętniku"", Cassavetes nieco obniżył loty, lecz wciąż robi dobre kino, nie to co kiedyś. Film odznacza się celnymi obserwacjami, może pochwalić się też niezłą ścieżką dźwiękową. Jednak całości brakuje emocjonalnej głębi, co sprawia, że w gruncie rzeczy losy bohaterów ""Alpha Dog"" pozostają widzom obojętne.  Parę słów trzeba powiedzieć o obsadzie. Cassevetes zgromadził na planie wszystkie najgorętsze nazwiska młodego Hollywood. Niestety w przypadku ""Alpha Dog"" okazuje się to wadą. Dlaczego? Ano dlatego, iż ci, którzy są najbardziej utalentowani wcale nie mają na ekranie tak wiele do zagrania. Ben Foster wyróżnia się nie tylko postacią, ale i zaangażowaniem, jednak znika w połowie filmu, co przy jego żywiołowej grze jest mocno odczuwalne. Pustki tej nie wypełnia Emile Hirsch, który też to się pojawia, to znów znika. Najwięcej miejsca na ekranie zajmuje Justin Timberlake. Cóż, w porównaniu z ""Edisonem"" chłopak zrobił spore postępy, jednak to wciąż aktor słaby i tak silna ekspozycja w ""Alpha Dog"" filmowi dobrze nie robi.  Cassavetes udowodnia, iż ""Pamiętnik"" nie był przypadkiem. Oby tylko w kolejnych projektach potrafił utrzymać poziom."
Om Shanti Om (2007),9,"Farah Khan po niezłym debiucie ""Jestem przy tobie"" tym razem przeszła samą siebie. ""Om Shanti Om"" to znakomita wizytówka indyjskiego kina i gdyby na świecie nie panowała gorączka Bollywood, to po tym filmie na pewno by zapanowała. Drugi wyczyn reżyserski Khan to kino rozrywkowe z najwyższej półki, w którym znajdziemy wszystko, co istotne: magię, emocje, fantastyczne sceny taneczno-muzyczne i cudownie, zachwycająco piękną obsadę aktorską.  Fabuła ""Om Shanti Om"" nie jest przesadnie skomplikowana. Pierwsza część rozgrywa się 30 lat temu w wielkim bollywoodzkim studiu filmowym. Młody statysta marzy o sławie i wzdycha do pięknej gwiazdy kina. Przypadek sprawi, że ich losy splotą się ze sobą, prowadząc do tragicznego końca. Ona zostaje zamordowana, on ginie, próbując ją uratować.  Jednak to tylko połowa historii, gdyż nasz dzielny bohater powrócił na Ziemię jako syn bollywoodzkiej gwiazdy. Z czasem sam stał się bożyszczem tłumów. Pewnego dnia zacznie sobie przypominać poprzednie życie, a wraz z nim odrodzi się i uczucie, i pragnienie zemsty.  Fabuła, trzeba to przyznać, dość typowa dla Bollywood. Jednak jest ona tylko i wyłącznie pretekstem do złożenia przez Khan hołdu bollywoodzkiemu kinu i świętowaniu jego aktualnej wielkości. Obraz ma misterną konstrukcję, która czytelniejsza jest dla znawcy kina indyjskiego, lecz i laik oglądając kolejne sceny, poczuje moc hinduskiej magii.  Pierwsza część to wspominanie wspaniałej przeszłości. Khan co chwilę cytuje wielkiej przeboje sprzed lat. Wychwala radosną i pozytywną wymowę tamtejszych filmów, nawet kiedy się z nich naśmiewa. Swoim aktorom każe grać z manierą charakterystyczną dla ówczesnego, co łatwo mogłoby irytować nadmierną sztucznością. U Khan jest to jednak pierwiastek życia niosący radość, światło i nadzieję nawet w mrocznych chwilach.  Druga część to już prawdziwy festyn na rzecz współczesnego Bollywood. Khan udało się zebrać w jednym miejscu większość ze znaczących nazwisk tamtejszej kinematografii w szalonej, cudownej i jakże radosnej celebracji aktualnych bóstw bollywoodzkiego panteonu gwiazd. Całość jest niezwykle nowoczesna, z dynamicznym montażem i zapierającymi dech w piersiach scenami muzycznymi. Operowa oprawa ostatniej piosenki ""Dastaan-E-Om Shanti Om"" powala po prostu z nóg. Wspaniała muzyka, cudowna choreografia, prześliczne zdjęcia i wzruszająca historia zachwycą każdego, kto choć trochę zna się na Bollywood. Khan przygotowała też znakomitą ucztę dla kobiet. Do piosenki ""Dard-E-Disco"" stworzyła taki układ, który z Shahrukh Khana robi najseksowniejszego mężczyznę na Ziemi. Nie zdziwiłbym się, gdyby panie dosłownie mdlały podczas tej piosenki. Khan wie, jak w korzystnym świetle pokazać mężczyznę.  Jednak prawdziwym objawieniem filmu jest 22-letnia Deepika Padukone. Gra tu główną kobiecą rolę, a przecież jest to jej ekranowy debiut! Aktorka poradziła sobie fantastycznie. A do tego jej powalająca uroda sprawia, że nawet panowie, którzy nie lubią Bollywood będą chcieli się na ten film wybrać. Zjawiskowa, utalentowana Padukone jest na najlepszej drodze do wielkiej kariery.  ""Om Shanti Om"" to jeden z najlepszych filmów Bollywood ostatnich lat. Najlepszy oczywiście z punktu widzenia obcokrajowca. Jest bowiem tak skonstruowany, by idealnie wpasować się w potrzeby widzów na całym świecie. Fani hinduskiego kina zapewne wybiorą się w ciemno. Ci, którzy kina z Indii jeszcze nie znają, a chcieliby poznać, powinni swą przygodę rozpocząć właśnie od ""Om Shanti Om"". Khan gwarantuje naprawdę dobrą zabawę."
Obóz Jezusa (2006),8,"Zderzenie cywilizacji jest faktem. Trwa wojna kulturowa na dwóch frontach, wewnętrznym i zewnętrznym. Na nic zdadzą się lamenty liberałów. Batalia już się toczy, a zwycięzca może być tylko jeden. Dlatego trzeba nam armii, ludu bożego, który jest w stanie nieść sztandar prawdy i wiary. Dzięki Bogu są jeszcze na świecie ludzie tacy jak Pastor dziecięcy Becky Fisher. To ona i jej podobni, oddani Panu, kształtują nowe pokolenia. To dzięki nim wzrasta nowe kluczowe pokolenie gotowe nawracać, ewangelizować, a jeżeli będzie trzeba – umrzeć za wiarę. A kto wie, w przyszłości może nawet zabić.  ""Obóz Jezusa"" to film niejednoznaczny. Z jednej strony poraża, bowiem pokazuje z wewnątrz Amerykę, o jakiej słyszeliśmy, ale jakiej nigdy nie widzieliśmy. Kraj fundamentalistów religijnych, dysponentów prawdy, przekonanych o własnej misji i wielkiej politycznej sile oddziaływania. Z drugiej strony jest to fascynujący portret dziecięcej religijności, pełnej żarliwości, naiwnej wiary i fascynacji. Widz śledzi losy kilkorga dzieci. Dzieci jak to dzieci, przeżywają świat nad wyraz intensywnie, pojęcia biorą z całą dosłownością, mają plany i marzenia. Rezolutna dziewczynka chce mieć swój salon piękności, w którym będzie mogła spokojnie ewangelizować. Wygadany chłopiec chce zostać kaznodzieją i głosić słowo boże. Wszystkie kochają Pana, uwielbiają prezydenta Busha i wstydzą się za Amerykę, która morduje swoich nienarodzonych obywateli.  Reżyserki nie zdecydowały się na zostawienie porażających obrazów bez komentarza. A szkoda, wtedy film miałby o wiele większą siłę rażenia, a przy tym uniknąłby jednoznaczności i zachował niepokojącą ambiwalencję. Kontrapunkt i rama w postaci krytycznej narracji Mike’a Papantonio są gwarancją, że film nie będzie omylnie interpretowany i zapewne dostanie także nominację do Oscara. Mimo to ""Obóz Jezusa"" to i tak film wstrząsający i zostawiający widza w oniemieniu. Nie tylko ze względu na sam temat, ale i realizację, czego dowodem jest ostatnia scena.  Wydanie DVD dodatkowo zawiera krótką etiudę filmową Adama Palenta ""Popatrz"" oraz reportaż radiowy Grażyny Wielowieyskiej i Krzysztofa Wyrzykowskiego ""Nie przyszedłem czynić pokoj na ziemi"". Zarówno krótka forma, której bohaterami są niewidome dzieci, jaki i audycja traktująca o sektach w Polsce znakomicie uzupełniają film Heidi Ewing i Rachel Grad."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Iron Man (2008),8,"Tony Stark (Robert Downey Jr) pije whisky z lodem, zalicza panienki z rozkładówek ""Maxima"", a w wolnym czasie konstruuje broń masowego rażenia. Krótko mówiąc: swój chłop. Bohaterem nie targają rozterki moralne do czasu, aż zostaje pojmany na pustyni przez grupę rebeliantów pod wodzą łysego demona (Faran Tahir). Ten rozkazuje bohaterowi skonstruowanie śmiercionośnych rakiet, dzięki którym mógłby władać okolicą. Tony czuje, że po spełnieniu zadania zostanie zlikwidowany i próbuje temu przeciwdziałać. W prymitywnych warunkach tworzy metalową zbroję. Dzięki niej udaje mu się oswobodzić z rąk prześladowców i wrócić do USA. Nie jest już jednak tym samym człowiekiem – odkrył, że produkowana przez niego broń służy mordowaniu niewinnej ludności. Snuje plany ratowania świata w kostiumie superbohatera, co niezbyt podoba się jego bliskiemu współpracownikowi (Jeff Bridges).  ""Iron Man"" pod pozorem komiksowej rozróby pokazuje jak z szanowanego Republikanina zrobić naiwnego Demokratę. Stark święcie wierzy, że dzięki swej bojowej zbroi jest w stanie ocalić świat. Bohater (a może twórcy?) nie zauważają jednak, że wszystkie walki z bandytami mają wymiar mikro i nie zmieniają ogólnej sytuacji na świecie. Zamiast ładować miliony dolarów w militarne zabaweczki, należałoby wspomóc finansowo uchodźców z Darfuru bądź szkoły w Afryce. Serce ma się po lewej stronie, a portfel po prawej.  Polityka polityką, a widz oczekuje wybuchów, jęku umierającego motłochu i iskier sypiących się z wgniatanego metalu. Czego tu nie ma? Utrzymaną w ""oldschoolowym"" stylu potyczkę z rebeliantami jest w stanie pobić chyba tylko podniebna ucieczka przed myśliwcami. W przeciwieństwie do większości prymitywów odpowiedzialnych za komiksowe ekranizacje reżyser szanuje osobę, która kupiła bilet na jego film. ""Iron Man"" pozbawiony jest infantylizmu, trzyma dobre tempo i ma dopalacze w postaci skrzących humorem dialogów.  Rakietowym balem przebierańców rządzi jednak Downey Jr tworzący na ekranie postać kabotyńskiego miliardera. Ten facet potrafi wyznać dziennikarzom wprost: ""jestem Iron Manem"". Nie musi się kryć z drugą tożsamością jak pospólstwo w typie Spider-Mana. Lubi się go bez zastrzeżeń. Szkoda tylko, że niedola wśród terrorystów przetrąciła w nim słuszny światopogląd.  "
Sen Kasandry (2007),4,"""Sen Kasandry"" to kolejna wariacja wokół dostojewszczyzny, tym razem polana sosem greckiej tragedii i przyozdobiona momentami wisielczego humoru. Mimo iż bardzo lubię Allena i doskonale rozumiem, że wielki artysta ( a tym bardziej neurotyk) całe życie kręci ten sam film, to tym razem do wielkości trochę zabrakło. A całe to żeglowanie po jeziorze metafizycznego absurdu wydaje się nieco wtórne.  Twórczość Woody'ego Allena tradycyjnie dzieli się na kilka grup. Mamy więc: burleski (""Śpioch"", ""Miłość i śmierć""), dramaty obyczajowe z elementami komedii (""Anne Hall"", ""Manhattan"") i tzw. obrazy bergmanowskie (""Wnętrza"" czy ""Inna Kobieta""). Od czasów ""Zbrodni i wykroczeń"" zbereźnego kurdupla zaczął fascynować temat zbrodni i kary. Swój prywatny dialog z Dostojewskim Allen prowadzi z przymrużeniem oka, ale i ponurą fascynacją, która sprawia, że jego bohaterom ostatecznie bliżej do Stawrogina niźli Raskolnikowa.  Dwóch braci, jedna krew, różne cele w życiu. Jeden musi spłacić dług i chce wieść spokojne życie, drugiego zżerają ambicje – właśnie spotkał dziewczynę swoich marzeń (a te, jak wiadomo, kosztują) i otwierają się przed nim perspektywy zawodowe. Prócz pokrewieństwa łączy obu panów brak pieniędzy. Chwała Bogu, jest bogaty wujek – człowiek sukcesu i lojalny członek familii. Jedyne, czego oczekuje od naszego rodzeństwa w zamian za bezzwrotną pożyczkę, to małe morderstwo. A przecież, jak wszyscy wiemy, rodzinie się nie odmawia.  Największą niespodzianką tej całej drzemki jest Colin Farrell. Filmowy amant, który do tej pory przypominał uśmiechnięty lub zamyślony kawał plastiku, udowadnia po raz kolejny (""Najpierw zwiedzaj, potem strzelaj""), że ma prawdziwy talent aktorski. Jego postać targana wyrzutami sumienia to naprawdę dobra kreacja. Jednak to Tom Wilkinson jest tym, który wnosi w dzieło dyskretny i niebezpieczny urok amoralności. Facet jest klasą sam dla siebie (przynajmniej od czasów ""Michaela Claytona""), ale o tym nikogo nie trzeba już przekonywać.  Na Allena do kina warto iść zawsze. Nawet jego słabsze filmy, których ostatnio było całkiem niemało, jakoś tam się bronią. ""Sen Kasandry"" specjalnego katharsis widzom nie przynosi, co nie znaczy, że jest obrazem słabym. Wielu autorów oddałoby wiele, aby mieć go w swoim dorobku. W przypadku twórcy ""Wszystko gra"" film jest nie tyle krokiem naprzód, ile produktem drugiej świeżości, który kończy się tak, jak powinien się skończyć. Bez żadnej niespodzianki."
Meduzy (2007),7,"Jest taki gatunek filmów – nie ma przyzwoitej nazwy, a i opisać krótko i zgrabnie go nie sposób. Niezgrabnie byłoby to tak: kilkoro bardzo różniących się ludzi błądzi w jakiejś przestrzeni, wykonuje bardziej i mniej zwykłe czynności życiowe. Potykają się o siebie, ale ""spotykanie się"" przychodzi im znacznie trudniej. Nie potrafią się porozumieć – oględnie mówiąc: czują przeróżne zawiłości i smutni są. Jeśli ktoś jeszcze nie załapał, niech sobie przypomni ""Magnolię"" Paula Thomasa Andersona – twórcy ""Meduz"" próbują takiej właśnie wielowątkowej plecionki z ludzkich losów.  Miasto: Tel Aviv. Wśród bohaterów: młoda dziewczyna pracująca przy obsłudze wesel, która nawet jeśli wie, czego pragnie, to nie potrafi się tą wiedzą z nikim podzielić. Jest też młode małżeństwo, które już podczas miesiąca miodowego doświadcza wpływu, jaki skrzecząca rzeczywistość wywiera na ich uczuciu. Od fuchy do fuchy błąka się tu też Filipinka, którą emigracja rozłączyła z małym synkiem. Jest jeszcze wielu innych ludzi na ich drodze – wśród nich mała, śliczna, ruda dziewczynka, która – jak bogini z mitologii – zwyczajnie ""wyłoniła"" się z morza i za nic nie chce odezwać się choćby jednym słowem.  Niektórzy powinni poczuć się przestrzeżeni: filmy, które wychodzą z założenia, że życie to duży smutek, wcale nie muszą być ulubioną rozrywką wszystkich ludzi. W ogólnych zarysach skłonny jestem zgodzić się z tą diagnozą, mam jednak do tego typu opowieści pewną słabość. Pod co najmniej dwoma, jednak, warunkami, które ""Meduzy"" spełniają. Raz: dokładność i wyrafinowanie, które sprawiają, że film jednak ogląda się z przyjemnością. Twórcy zgrabnie balansują pomiędzy realizmem i alegorią, a kiedy silą się na lirykę, jest ona stonowana, dobrze przemyślana i niewyprana z poczucia humoru. Wyraziści aktorzy, mimo dość krótkiego metrażu, potrafią na tyle silnie naznaczyć swoje postaci, by nie uniknąć wrażenia, że któraś z nich jest ""wybrakowana"" i wciśnięta do scenariusza w celu udowodnienia jakiejś tezy. Jeśli lepi się już z niewesołej materii, to warto, żeby sam akt lepienia był chociaż przepracowywaniem smutku. Dobry film wymaga wiary w sens, nawet jeśli to tylko sens dobrej montażowej sklejki, żartu czy pięknego obrazu.  Drugi spełniony warunek: nikt nie próbuje zbyć nas tu mistyczną łatwizną – żaden boski staruszek nie poustawia elementów na właściwe półki, los gwałtownie się nie odmieni, a syf wokół nie oczyści mocą zaklęcia. Choć ludzie wpadają na siebie, nie wyniknie z tego wesoła impreza, podczas której wszyscy się zrozumieją, rozweselą i dostrzegą jasną stronę mocy. Jakiś tam przebłysk się pojawi, ale pochodzić będzie jak najbardziej z ""tego"" świata. Ktoś dotknie drugiej osoby, zrozumie ją, albo w jakiś nieokreślony sposób – po prostu ""będzie z nią"". Czasem coś się uda, choćby nawet przypadkiem. W całym chaosie jest to cud tak niezwykły, że warty tego, by dziś się jeszcze nie wieszać. Jeszcze jeden mały ""sens"". Cenny, bo nie pochodzi z jakiegoś innego, lepszego świata. Jest tu i teraz."
Bitwa o Irak (2007),5,"Nick Broomfield, uznany dokumentalista, postanowił opowiedzieć o wojnie i jej wpływie na wszystkich jej uczestników. Jednak zamiast dokumentu nakręcił fabułę, co okazało się nie do końca fortunnym zabiegiem.  Dzięki realizacji filmu fabularnego mógł Broomfield przedstawić historię, której nie widział na oczy: niesławną operację odwetową wojsk amerykańskich w irackim mieście Haditha, w wyniku której zginęła spora grupa cywilów. Utrzymując paradokumentalny charakter, wkracza w sam środek zdarzeń - pokazuje wszystkie strony konfliktu, zagłębia się w mechanizmy nakręcające spiralę przemocy, paranoi, a w końcu i śmierci.  Jednak wybrana formuła filmu ma też i swoje wady. Przede wszystkim brakuje ""Bitwie o Irak"" życia. Połowa filmu to slogany i hasła; hasła mające obrazować ""prawdy"" kryjące się za przyczynami, dla których Irakijczycy atakują Amerykanów, a ci w odwecie masakrują cywilów. Co gorsza są one wypowiadane nie przez ludzi, lecz przez postaci. Brzmi to fałszywie i irytuje czystą propagandą. A przecież większość aktorów to osoby znające konflikt z własnego doświadczenia. Kiedy pokazywane są ich blizny, to nie jest to charakteryzacja, lecz prawda wyryta na zawsze w ich ciałach. Dla filmu naprawdę byłoby lepiej gdyby Elliot Ruiz zamiast grać kaprala Ramireza opowiedział o tym, co sam przeżył w Tikricie.  Choć jako fabuła ""Bitwa o Irak"" zawodzi, to nie oznacza to wcale, iż można ten film pominąć. Broomfield zrobił rzecz naprawdę ważną i potrzebną, nawet jeśli niezbyt fortunnie wybrał sposób przekazu. W prosty i przystępny sposób, ukazuje on mechanizmy wojny. To, co z dystansu kilku tysięcy kilometrów wydaje się niewyobrażalnym koszmarem, z bliska okazuje się niczym więcej jak przerażającą komedią pomyłek. Nieporozumienia rozrastają się do rangi kataklizmów. Nieprzemyślane decyzje prowadzą do straszliwych konsekwencji, których nikt nie jest w stanie ani powstrzymać, ani kontrolować. Napięcie, irracjonalizm, upór, nadzieja, ignorancja, determinacja - wszystko to miesza się w wielkim kotle, prowadząc do okrutnego końca. I nawet ofiarom nie dane jest odpocząć. Wszystkie strony żerują na ich bólu wykorzystując go w kampaniach propagandowych.  Jednak to, co wstrząsa w filmie najbardziej, to konfrontacja człowieka ze sposobami prowadzenia wojny w dzisiejszych czasach. Konflikty zostały całkowicie zdepersonalizowane. Człowiek siedzi sobie wygodnie przed monitorem i widzi spacerującego może nawet kilaset kilometrów dalej mężczyznę. Jedno jego słowo, a po sekundzie po mężczyźnie tym nie ma już śladu. Postęp technologiczny jest tak wielki, że nie potrzebujemy już zadawać ciosu drugiemu człowiekowi, nie musimy czuć potu, krwi, odchodów, słyszeć jęków bólu, wściekłości, rozpaczy. Jednak za technicznymi cudami nie nadąża psychika. Kiedy zatem człowiek współczesny zostaje skonfrontowany z rezultatami własnej bądź też cudzej przemocy, rozpada się, działa irracjonalnie, a w końcu załamuje się.  Broomfield, czy tego chciał czy też nie, pokazuje, że człowiek Zachodu przestał być wojownikiem. Możliwość zabijania na odległość, przez wizjer czy wręcz monitor, spowodowała utratę odporności na brutalność, jaka wojnie towarzyszy. To ważne przesłanie i dobrze byłoby, gdyby jak najwięcej osób z pokolenia FPS je sobie przyswoiło. "
Męska historia (2006),6,"Jeśli jest jakiś gatunek, w którym Anglicy są bezsprzecznymi mistrzami świata, to jest nim bez wątpienia komedia obyczajowa. Nikt inny nie potrafi z taką lekkością i humorem opowiadać o życiu i ważnych dla ludzi sprawach, jak właśnie mieszkańcy Wysp. ""Męska historia"" jest doskonałym tego dowodem, choć trzeba przyznać, iż Brytyjczycy mają na swoim koncie zdecydowanie lepsze rzeczy niż obraz Hytnera i Bennetta.  Problem wynika chyba z teatralnych korzeni ""Męskiej historii"". Film powstał bowiem nie tylko na podstawie sztuki Alana Bennetta, lecz w jego realizacji wzięła udział cała obsada teatralnego pierwowzoru. I to się czuje. Z jednej strony film mocno zyskuje, gdyż aktorzy doskonale znają swoje postaci i siebie nawzajem. Dlatego też w rolach wypadają wręcz fantastycznie, będąc całkowicie naturalni, pozbawieni wszelkiej pozy i maniery. Czy jest to fantastyczny Richard Griffiths, czarujący Samuel Barnett czy wreszcie uszczypliwa Frances de la Tour - wszyscy oni żyją, oddychają i bawią się odgrywanymi postaciami.  Niestety doświadczenia teatralnego nie da się całkowicie wyrugować i to prowadzi do pewnych problemów. Cała fabuła jest pozbawiona lekkości, którą fani brytyjskiego kina pamiętają czy to z ""Billy'ego Elliota"", czy też ""Wojen domowych"". Nie udało się również przetłumaczyć na język kina wszystkich dialogów, przez co chwilami ma się mimo wszystko wrażenie, że aktorzy stoją na deskach teatru, a nie na planie przed kamerami.  Jednak sama opowieść o grupie uczniów przygotowujących się do egzaminów na Cambridge i Oxford pozostaje urzekająca. ""Męska historia"" to sympatyczna opowieść o niewinnych obsesjach i pragnieniach, o burzy hormonów i życiu w świecie, gdzie jeszcze wszystko jest możliwe. To sentymentalna podróż do czasów, które być może nigdy nie istniały, lecz za którymi wszyscy (mam przynajmniej taką nadzieję) tęsknimy: czasów młodości, gdzie nauka była przygodą, a myślenie cnotą.  Kiedy już widz nasyci się samym filmem, może na DVD włączyć dodatki, których jest całkiem sporo. Przede wszystkim mamy komentarz scenarzysty i reżysera. Może nie są oni najlepszymi gawędziarzami na świecie, za to nie przestają zarzucać widzów ciekawostkami zarówno z pracy nad sztuką, jak i nad filmem. Dla wszystkich chcących poznać genezę, dowiedzieć się czym różni się film od sztuki, komentarz twórców jest lekturą obowiązkową.  Na płycie jest również materiał z produkcji filmu wraz z wypowiedziami aktorów. Obejrzeć również można wideo-relację ze światowego tournee ze sztuką ""The History Boys"". Całość zapisana jest w formacie 16:9 LBX. Do wyboru są trzy wersje językowe: oryginalna (DD 5.1), polska (DD 2.0) i czeska (DD 5.1). "
Krew za krew (2006),5,"Debiut pełnometrażowy Davida Von Ackena to film, który każdy interesujący się kinem powinien obejrzeć. Nie dlatego, że jest to wielkie kino, lecz ponieważ błędy popełnione przy jego realizacji będą stanowić doskonałą lekcję poglądową dla tych wszystkich, którzy sami chcieliby robić filmy.  Von Acken miał naprawdę świetny pomysł na film. Oto opowieść o dwóch mężczyznach, dla których Wojna Secesyjna się nie skończyła. Oni wciąż żyją tragiczną przeszłością, a jedynym, co ich napędza, jest zemsta (w przypadku jednego) i chęć przetrwania (w przypadku drugiego). Obie postaci to potencjalnie wielkie ikony kina, a ich konfrontacja mogła stanowić znakomite zwieńczenie wspaniałego filmu. Tak się jednak nie stało.  Zawiodły wszystkie elementy. Po pierwsze scenariusz. Von Acken i Abby Everett Jaques stworzyli tekst niemal wprost wyjęty z podręcznika. Konstrukcja jest zbyt przejrzysta, a ramy, zamiast stanowić podporę, na której buduje się obraz, stanowią dla niego ograniczenia, poza które twórcy nie chcą iść. W ślad za sztywnym scenariuszem idzie równie niewolniczo trzymająca się zasad reżyseria i montaż, które pozbawiają film tempa i życia. Każdy akt jest wyraziście zaznaczony, co powoduje, że osoba choć trochę znająca tajniki realizacji filmu, nie będzie miała żadnych trudności z odgadnięciem ciągu dalszego. Dwa kluczowe wydarzenia: odkrycie przeszłości i trzecia konfrontacja są słabo wypunktowane, przez co pozbawione emocjonalnej siły oddziaływania.  Jakby tego było mało, w ostatnim akcie Von Acken niespodziewanie zmienia całą koncepcję filmu. Z surowego, klimatycznego westernu, ""Krew za krew"" nagle staje się obrazem onirycznym. Same postaci zaś przestają być ludźmi z krwi i kości, a stają się raczej archetypami symbolizującymi ludzką egzystencję. Owszem, prowadzi to do ciekawego epizodu z Anjelicą Huston, lecz pozostaje niespójne z całością.  Kiedy ogląda się ""Krew za krew"", wyraźnie czuje się potencjał tkwiący w materiale. To jest siłą obrazu i sprawia, że mimo wszystkich popełnionych błędów, film ma swój walor. Jednak jego główną zaletą jest właśnie możliwość uczenia się na błędach. Jeśli po obejrzeniu obrazu Von Ackena choć jedna z osób aspirująca do miana reżysera wyciągnęła jakieś wnioski i nauczyła się czegoś o kinowym fachu, będzie to wystarczające usprawiedliwienie dla istnienia tego filmu.  Polscy widzowie otrzymują ""Krew za krew"" w kompletnie 'nagiej' postaci. Na płycie DVD jest tylko i wyłącznie film oraz zwiastun i zapowiedzi innych tytułów dystrybutora. Obraz jest w formacie 16:9 (1.78:1), a dźwięk zarówno w oryginale, jak i z polskimi napisami to DD 5.1. "
Fala zbrodni (1985),6,"Zdolni i inteligentni ludzie mają luz. I ten luz widać niezależnie od tego, jakiej profesji się podejmą. Jeżeli zdarzy się tak, że przyjdzie im robić filmy, to tym lepiej dla widzów. ""Fala zbrodni"" to owoc miłości do kina połączonej z małym budżetem i upodobaniem do groteski. Nie jest to rzecz duża, ale za to zacna. Miło popatrzeć, jak ktoś czerpie prawdziwą radość z tego, co robi.  ""Fala zbrodni"" to grzech młodości dwóch znanych twórców. Sam Raimi najpierw straszył dzieciaki ""Martwym złem"", a teraz plotkami, że nakręci 4 część przygód Człowieka Pająka. Joel Coen to, jak nie trudno zgadnąć, współtwórca sukcesów słynnego rodzeństwa odpowiadającego za ""Bratona Finka"". Kiedy w 1985 roku obaj panowie się spotkali można powiedzieć, że byli u progu światowej kariery, ale jeszcze pozostawali na obrzeżach wielkiej filmowej machiny. To widać, słychać i czuć.  Po pierwsze, bezpretensjonalność. Żadnych ambicji, pretensji do wielkości, tylko czysta zabawa kinem i do tego z głęboko umoralniającym przesłaniem – zbrodnia rodzi zbrodnię. Sami przyznacie, że brzmi to jak ""Zbrodnia i kara"" Dostojewskiego, wygląda jednak jak burleska braci Marx. Tylko zamiast wybuchających cygar mamy siejących spustoszenie płatnych morderców, którzy z lubością i pasją oddają się swojej profesji. Wszystko zamknięte w klamrę opowieści skazańca, który w oczekiwaniu na nieuchronną egzekucję przybliża nam swoją historię.  Po drugie, wdzięk i poczucie humoru. Historia miłości pewnego nieudacznika do pewnej panienki z klasą to jeden wielki ciąg slapstickowych skeczy. Na drodze ku szczęściu nie tylko staną im wzmiankowani eksterminatorzy, ale i pewien wysokiej klasy absztyfikant. Nie należy się jednak specjalnie martwić, bo jak w miarę upływu filmu piętrzą się trudności, bohaterów ubywa (giną śmiercią tragikomiczną), akcja nabiera tempa, a absurd się piętrzy.  Największą zaletą wydania DVD jest bez dwóch zdań jego cena. Dystrybutor nie zdecydował się na załączenie żadnych fikuśnych dodatków z wyjątkiem kilku zwiastunów. Dziełko jednak broni się samo i powinno przynieść odrobinę satysfakcji fanom groteski."
Michael Clayton (2007),7,"Amerykanie to naród pełen sprzeczności. Społeczeństwo, które wierzy w siłę instytucji, tworzących de facto sferę polityczną, jest zarazem wyjątkowo nieufne wobec Państwa. Obecnie ojczyzna dolara przeżywa kryzys. I jest on związany nie tyle z ceną baryłki ropy, ile kondycją społeczeństwa. Wiarę i nadzieję w lepsze jutro zastąpiło zwątpienie i nieufność wobec rządu oraz wielkiego biznesu. Stany postrzegane są przez część swoich obywateli już nie jako ziemia obfitości i możliwości, ale kraj podejrzliwości, inwigilacji, wyzysku, niesprawiedliwości. Oto bilans prowadzonej przy użyciu wszelkich możliwych środków wojny z terrorem. Ma to jednak i swoje dobre strony. W trudnych czasach kino znów chce nam powiedzieć coś istotnego.  Clayton jest człowiekiem od zadań specjalnych. Dla gliniarzy jest prawnikiem, dla prawników gliniarzem. Dla kariery i pieniędzy w wielkiej firmie prawniczej już dawno poświęcił ideały, w które wierzył. Kancelaria Claytona ma problem – główny adwokat prowadzący sprawę pozwu przeciwko pewnej korporacji zaczyna działać na szkodę klienta. Za sprawą swojego przełożonego mentora, który zwariował (wszak kapitalizm racjonalnie zakłada, że liczy się zysk), a może tylko obudziło się w nim wreszcie sumienie, Clayton będzie musiał dokonać wyboru i odpowiedzieć sobie na pytanie, co się naprawdę w życiu liczy. I czemu warto poświęcić życie.  ""Michael Clayton"", powiedzmy to głośno, nie jest filmem wybitnym, ale na pewno dobrym. Tony Gilroy jest inteligentnym reżyserem i scenarzystą, choć z całą pewnością nie wirtuozem. Zgrabnie miesza konwencję thrillera z dramatem obyczajowym i diagnozą społeczną, brakuje mu jednak iskry, która sprawia, że film porywa i uwodzi. To, co sprawia, że nie można oderwać od niego oczu, to znakomite zdjęcia Roberta Elswita oraz wybitne kreacje aktorskie Clooneya, Wilkinsona, a przede wszystkim Swinton. Niektóre sceny w ich wykonaniu to prawdziwy majstersztyk. To po prostu trzeba zobaczyć.  Wydanie dvd oprócz standardowych dodatków takich jak możliwość obejrzenia filmu z lektorem, napisami, zwiastuny innych wydawnictw dystrybutora – zawiera kilka rzeczy, dla których warto je kupić. Po pierwsze, relacje z planu, gdzie możemy przypatrzeć się powstawaniu znakomitych scen, a przy tym podpatrzeć warsztat aktorski wybitnych aktorów. Po drugie, rozmowy z twórcami (Swinton, Clooneyem, Wilkinsonem, Pollackiem i Gilroyem), które nie tylko zdradzają intencję twórców, ale i pozwalają zobaczyć, jak sami widzą kreowane przez siebie postacie. Zarówno film, jak i jego wydanie dvd, to bardzo solidna robota."
Pora mroku (2008),1,"Porę mroku w umyśle miał chyba scenarzysta Dominik Wieczorkowski-Rettinger, gdy tworzył tę poronioną historię. Czwórka rozwydrzonych nastolatków przybywa na Śląsk w celach rekreacyjno-seksualnych. Zamiast rozrywki spotyka ich jednak coś bardzo złego... W tym samym czasie szpital psychiatryczny odwiedza grupa wychowanków domu poprawczego. Resocjalizacja przybiera jednak nieoczekiwany obrót... Wielokropki nie służą tu do podkręcania zainteresowania Czytelnika, lecz wyrażają bezsilność autora, który tylko tyle był w stanie zrozumieć z horroru Grzegorza Kuczeriszki. Może cierpię na pomroczność jasną (albo inną filipińską chorobę) i nie potrafię ogarnąć wyrafinowanej gry z konwencją? W przeciwnym razie wyrażam obawę o iloraz inteligencji debiutującego reżysera.  Z obrazkowej kałuży w kolorze zawartości szamba da się jeszcze wyłowić spisek hitlerowskich naukowców próbujących teleportować dusze obrzydliwych staruchów do ciał pięknej młodzieży. Reszta akcji to głośne okrzyki i bezładne bieganie w podziemiach. Autorzy dumnie przyznają, że inspirowali się ""Piłą"" i ""Hostelem"". Tamte tytuły nie należały, co prawda, do najinteligentniejszych, ale unurzano je w solidnej porcji krwi i flaków. W porównaniu z nimi ""Pora mroku"" oferuje zaledwie łaskotki. Czy tylko ja chciałbym zobaczyć, jak wybebeszają plastikowego Jakuba Wesołowskiego? Tego nie przetrzymałyby małoletnie fanki, więc gwiazdor warszawskich salonów pałęta się z pustym wyrazem twarzy przez cały film.  Gdyby chociaż Kuczeriszka miał poczucie humoru... Skoro jednak traktuje bzdurną fabułę z nadętą powagą, nie powinien się dziwić, że widownia zwija się pod fotelem ze śmiechu. Nie pomaga znajomość zasad rządzących horrorami (w czapę dostają na początku ci, którzy źle się prowadzą). W obsadzie ""Pory mroku"" znalazły się dwa pociągające biusty (znane z ""Korowodu"" Karolina Gorczyca i Kasia Maciąg), ale nawet z nich reżyser nie potrafi zrobić użytku. Zamiast dobrze się prezentować, nasze aktoreczki próbują grać, a to nie wychodzi im w ogóle.  Największe przerażenie wywołuje wiadomość, że ""Pora mroku"" została dofinansowana przez Polski Instytut Sztuki Filmowej na kwotę miliona złotych. Dużo lepszym horrorem byłaby chyba próba wniknięcia w świadomość tamtejszych ekspertów w momencie, gdy decydują się wspomóc podobne gnioty. Psychozy i schizofrenie dotykają nawet najlepszych..."
"Nie wszystko złoto, co się świeci (2008)",5,"""Nie wszystko złoto co się świeci"" nie błyszczy. Jeżeli w ogóle film miał jakikolwiek potencjał, to za sprawą nieśpiesznej reżyserii pokryła go patyna. Bo cóż to za komedia przygodowa, która ciągnie się jak letnie kanikuły. Jak ktoś lubi niezobowiązującą drzemkę w otoczeniu ładnych widoczków przy szumie fal oceanu – będzie się czuł jak w domu. Inni od pewnego momentu zaczną co i raz zerkać na zegarek. Niby niebieski kolor nieba i wody uspokaja, ale w zbyt dużych ilościach może zirytować.  Film Andy'ego Tennanta to na swój sposób fenomen kina przygodowego z elementami komedii lub, jak kto woli, komedii z elementami kina przygodowego. W tego rodzaju dziełach, jak powszechnie wiadomo, akcja powinna gnać na łeb na szyję – jednak nie w tym wypadku. Niby wszyscy szukają tutaj złota, ale nikomu się po nie specjalnie nie śpieszy. Wszak życie to przygoda, ale każdy przeżywa je we własnym rytmie. Pytanie jednak, czy widz zechce je kontemplować w takiej dawce i w takim opakowaniu.  Benjamin jest uroczym, przystojnym i dobrze zbudowanym poszukiwaczem skarbów. Ma tylko jedną wadę – jest skrajnie nieodpowiedzialny i zachowuje się jak wiecznie zadowolone z siebie, beztroskie dziecko. Nic więc dziwnego, że Tess zdecydowała się od niego odejść. W końcu w życiu każdej kobiety przychodzi taki moment, kiedy mówi sobie: było fajnie, ale czas dorosnąć. Traf jednak będzie chciał, że ich losy nie rozejdą się tak łatwo. Z powrotem połączy ich wspólne poszukiwanie skarbu hiszpańskiej armady, potyczki z rapującym gangsterem oraz podróż na statku uroczego milionera i jego apetycznej córeczki. Niczego tu nie zdradzam, bo wszystko wiadomo od razu. I to nawet nie byłby zarzut, gdyby nie fakt, że reżyser zamiast na perypetiach bohaterów koncertuje się na ładnych widoczkach.  Pomijając czepianie się rozwlekłości, to tak naprawdę głównym problemem reżysera, który chcąc nie chcąc jest też problemem widza, staje się niemożność zdecydowania wyboru gatunku i konwencji. Mamy tu zwariowaną komedię o poszukiwaniu skarbów, mamy ciepłe kluchy kina rodzinnego (relacje milionera z jego uroczo zepsutą córeczką są niby zabawne, ale zalatują na kilometr tanim umoralniającym sentymentalizmem), a także trochę komedii romantycznej. W całym tym tyglu powstaje potrawa, która jest zupełnie nijaka. Jak wiadomo, na złoto jest prawie tak trudno trafić jak na prawdziwą miłość. Dobry film rozrywkowy zdarza się zdecydowanie częściej.  Niestety tak jak Hudson nie jest Hawn, a tym bardziej McConaughey Kurtem Russellem, tak film Tennanta nie jest ""Damą za burtą"", a co najwyżej kołem ratunkowym dla absolutnie znudzonych życiem. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wycieczkowicze (2006),6,"Skąd u Czechów dobre kino popularne? Między innymi z dobrej i popularnej literatury. Scenariusz ""Wycieczkowiczów"" powstał przy współudziale autora powieściowego oryginału Michala Viewegha (niedawno mieliśmy na polskich ekranach ""Wychowanie panien w Czechach"" - inną ekranizację jego prozy). 46-letni Viewegh pisze sporo i regularnie (jedna powieść rocznie) i - jak uparcie powtarzają wszystkie źródła - jest najpopularniejszym współczesnym pisarzem czeskim. Sam literat tłumaczy swoją popularność szczęściem, z jakim jego twórczość wstrzeliła się w sytuację polityczną kraju, dzięki czemu stał się pisarzem przemiany ustrojowej. Takim, co to już może pozwolić sobie na więcej niż poprzednicy sprzed dekady, ale jednocześnie związany jest ze starą rzeczywistością mocniej niż ci, których debiuty przypadły dekadę później.   ""Wycieczkowicze"" także są po trosze ze ""starego"", a po części już z ""nowego"". Z czeskiego miasta wyrusza wycieczka autokarowa nad Adriatyk. Turyści są nowocześnie zróżnicowani: jest tu wzorcowa młoda rodzinka, której ojciec nie rozstaje się z kamerą, zaczynający karierę piosenkarz, gejowska para stabilizująca swój związek, zgorzkniałe małżeństwo ze stażem, ich samotna córka… Ale sytuacja, w jakiej stawia obcych sobie ludzi wyprawa wspólnym wehikułem, wyzwala tradycyjne odruchy ""kolektywne"", wywodzące się raczej ze ""starego"". Historia korzysta z klasycznego motywu: formowania się specyficznego tworu, jakim jest społeczność podróżnicza. Powstająca na chwilę, tylko po to, by gwałtownie się rozpaść, kiedy autobus dotrze na miejsce codziennego życia. Tu można zaszaleć, bo wszystko powinno wkrótce pozostać ładnym wspomnieniem, zdjęciem, kasetką wideo. Ludzie okazują się jednak mało wywrotowi - wyjazd ma jedynie potwierdzać sens ich codzienności, a także wyborów jakich dokonywali w przeszłości. Zdarzenia, które mogłyby być dramatyczne, znaczą tyle, na ile przywiązuje się do nich wagę. Współtowarzysze patrzą na siebie z wyrozumiałością i wściekają się tylko po to, by ostatecznie powiedzieć: - nic się nie stało. Podobnie patrzą na swoich bohaterów twórcy filmu - z czułością. Mimo tego, że nawet tzw. ""porządni ludzie"" bywają tu gnojkami.  Nie sposób uciec od faktu, że wesoła gromadka reprezentuje znienawidzoną bezosobową zarazę, jaką w sztuce (czy tylko?) są zawsze turyści - traktujący podróż jak wizytę u dentysty, która dostarczyć ma im określonych rezultatów. Wsiadają do ciasnych autobusów, gnieżdżą się w dusznych hotelach i utyskują na zatłoczonych plażach - bo chcą się wyzwolić, tu i teraz, przy pomocy sprawdzonych środków. ""Muszę wypocząć, za wszelką cenę"" - cedził na krawędzi obłędu Adaś Miałczyński. Postawa ta (którą doskonale wyraża angielski tytuł ""Holiday makers""), nawet jeśli skazana w filmie Vejdeleka na niespełnienie, to wolna jest od polskiej traumy.  ""Wycieczkowicze"" reprezentują coś, co nazwać by można ""uczciwą komedią"". Postaci nie są wycięte z zużytych szablonów, dowcip na dobrym poziomie przyprawiony jest tradycyjną, lekką dawką absurdu - nie większą od tej, której zwykła dostarczać nam rzeczywistość. Nikt jednak nie wykrzywia tu do widza mordy w krzywym uśmiechu, który ma oznaczać, że wszystko jest cool. Coś się przecież rozlało: ktoś kogoś skrzywdził, ktoś zrezygnował z marzeń, ktoś zdradziłby, gdyby tylko przydarzyła mu się ku temu sposobność. Opowieść ma, mimo wszystko, cierpki posmak. Tyle że w czeskim filmie nie jest to powód, żeby się katować - cierpki smak jest przecież równie naturalny i potrzebny jak słodki. A do tego w przyszłym roku przecież znowu będzie urlop i wtedy na pewno wszystko uda się o niebo lepiej."
"Na pewno, być może (2008)",6,"""Na pewno, być może"" to nostalgiczna opowieść o przeszłości. Dla nas, Polaków, jest to tylko komedia romantyczna, jednak dla Amerykanów to sentymentalna podróż do czasów prezydentury Billa Clintona, kiedy to zwykli obywatele żyli dostatnio, a największym problemem była natura plamy na pewnej sukience. Czymże to jest w porównaniu z recesją, skandalami finansowymi i wojną w Iraku i Afganistanie za czasów Busha?  Bohaterem filmu Adama Brooksa jest demokrata, który przybył do Nowego Jorku wspomagać kampanię prezydencką Clintona. I tak już pozostał, marząc o politycznej karierze. Dziesięć lat później ma niezłą pracę, rezolutną córkę i papiery rozwodowe do podpisania. Za namową córki opowiada jej o trzech ważnych kobietach w jego życiu, miłostkach, nadziejach, rozstaniach i nieporozumieniach.  ""Na pewno, być może"" jest jak pizza wyjęta na drugi dzień z lodówki. Kiedy weźmie się kęs, przypomina nam o tym, czym była wczoraj, kiedy jeszcze ciepła dostarczona została z pizzerii. Na zimno wciąż smakuje nieźle, jeśli ktoś lubi takie rzeczy, lecz nie jest to to samo. W filmie scenarzysty ""Francuskiego pocałunku"" i ""Bridget Jones: W pogoni za rozumem"" znajdziemy wszystkie elementy, które z tamtych filmów uczyniły wielkie przeboje. Dla osób sentymentalnych, próbujących odzyskać czar minionych seansów, jest więc ""Na pewno, być może"" idealną propozycją. Jednak filmowi mimo wszystko brakuje lekkości i magii miłości unoszącej się w powietrzu.  Być może winą powinno się obarczyć odtwórcę głównej roli Ryana Reynoldsa, który od czasu kiedy z komedii głupawych przekwalifikował się na romantyczne, w kółko gra tę samą postać. Lepiej radzą sobie panie. Elizabeth Banks potrafi być zarówno rozkosznie naiwna jako małomiasteczkowa studentka i wspaniale dojrzała jako mieszkanka Nowego Jorku. Rachel Weisz wypada bardzo interesującą jako wyemancypowana dziennikarka, choć mam nieodparte wrażenie, że Kate Winslet lepiej pasowałaby do tej roli. Najlepiej wygląda jednak Isla Fisher, która zresztą otrzymała najlepsze teksty w całym filmie.  Sympatycznie i bardzo pokrzepiająco wygląda również relacja głównego bohatera z córką. Will jest przykładem nowoczesnego ojca, który nie dość, że opiekuńczy, to jeszcze potrafi z dzieckiem rozmawiać. Wielkim plusem produkcji jest też ścieżka dźwiękowa, która przeniesie każdego nieco starszego widza do czasów młodości, kiedy to wciąż jeszcze królowały płyty CD, a przez Internet łączyło się za pomocą modemu.  ""Na pewno, być może"" to sympatyczna komedyjka pozbawiona pretensjonalności ale płacąca za to cenę oryginalnością. Na szczęście dla par pragnących spędzić ze sobą w końcu trochę czasu poza mieszkaniem, jest to propozycja idealna. Nie wymaga aż tak wielkiego skupienia, by odwrócić uwagę od partnera."
Nieuchwytny (2008),6,"Fińska piosenka i dziewczynka wywijająca porem. Pies na deskorolce. Reakcje na szokujące rzeczy, które wyprawiają dwie dziewczyny. Piosenka Ricka Astleya ""Never Gonna Give You Up"". Co mają ze sobą wspólnego te rzeczy? Wszystkie one należą do zjawiska określanego angielskim terminem ""Internet meme"". Każde z nich ekspresowo rozprzestrzeniło się w sieci, przyciągając uwagę milionów użytkowników na całym świecie. Bawią, szokują, irytują, wywołują skrajne reakcje, lecz mimo to coraz to nowe osoby klikają i stają się częścią zjawiska. Samo pojęcie 'internet meme' pochodzi od terminu ukutego przez biologa Richarda Dawkinsa (""mem"") będącego określeniem jednostki ewolucji kulturowej. W ""Nieuchwytnym"" jesteśmy świadkami kolejnego ewolucyjnego skoku. Bardzo niewielkiego w porównaniu z tym, co już Internet nam oferuje.  To, co szokuje najbardziej w kryminalnym thrillerze Gregory'ego Hoblita, to wcale nie fabuła. Ta jest dość oklepana. Oto agentka FBI po przejściach musi odnaleźć zmyślnego seryjnego zabójcę. Oczywiście bohaterka jest twardą sztuką i nie da sobie w kaszę dmuchać, zwłaszcza że ma córkę (to ciekawe, bo gdyby główny bohater był mężczyzną, to zamiast córki pewnie miałby pod ręką butelkę whiskey). Całość to seria wyrafinowanych morderstw, obowiązkowa gra w kotka i myszkę, a w końcu ostateczna konfrontacja.  Nie. Siłą filmu Hoblita jest sugestywny obraz współczesnej cywilizacji, która zupełnie niepostrzeżenie stała się w pełni skomputeryzowana, supernowoczesna. Wizje science fiction przyzwyczaiły nas do stechnicyzowanej przyszłości zapierającej dech w piersiach, od której zdają się nas dzielić setki lat. Tymczasem ten świat już tu jest, a my nie jesteśmy nań przygotowani. Korzystamy na co dzień z dobrodziejstw komputerów – czy to w pracy, czy to w domu, bawiąc się, ucząc i kontaktując z innymi. Jednak nawet najostrożniejsi z nas nie pojmują, jakie zagrożenia na nas czyhają.  Hoblit w bardzo prosty sposób, używając scen znanych większości z nas z życia codziennego, buduje obraz przerażającej, brutalnej, bezpardonowej i absolutnie obojętnej na uczucia ingerencji w naszą prywatność. Wszystko jest dostępne, wszystko można zmienić, wszystko można wykorzystać. I co najważniejsze, można tego dokonać nigdy nie spotykając się ze sobą twarzą w twarz, siedząc na dwóch różnych krańcach kontynentu.  Jednak choć Hoblit bardzo stara się przekonać widza, że wykreowany przez niego świat jest filmowym wyrażeniem naszych własnych lęków w stosunku do Internetu, nie od końca mu się to udaje. Jest coś nie tak z całym tym wskazywaniem palcem na anonimową zbiorowość jako na współwinnych. Oglądając ""Nieuchwytnego"" nie mogłem się odpędzić od myśli, że w gruncie rzeczy prezentuje on lęki producentów filmowych. W końcu z czym kojarzy się w Hollywood Internet, jak nie z nielegalnym pobieraniem plików? Mamy więc jednego delikwenta (w filmie nazywanego mniej wyszukanymi słowami), który wprowadza do sieci film, a inni ściągają go sobie stając się współwinnymi przestępstwa. Jeśli jednak ""Nieuchwytnego"" można traktować jako wskazówkę do postępowania wytwórni z tym procederem, to użytkownicy Internetu mogą spać spokojnie. W filmie FBI poszukuje tylko prowodyra, nie zaś milionów, którzy całość oglądali.  A sam film? Gregory Hoblit raz jeszcze udowadnia, że jest dobrym rzemieślnikiem. Fabuła jest naprawdę mało oryginalna, zaś scenarzyści popełnili kilka kardynalnych błędów logicznych. Hoblit potrafił sobie poradzić z tymi problemami, złagodzić negatywne działanie scenariuszowych gaf i zrealizował obraz mimo wszystko trzymający w napięciu i sprawnie opowiedziany. Wielką pomocą służyła mu w tym Diane Lane, która stworzyła udaną kreację. To właśnie ona trzyma w garści film i nie pozwala mu się rozpaść na kawałki. Dzięki Lane i Hoblitowi mamy gwarancję niezłej, choć wtórnej rozrywki. W tych warunkach nie można było wymagać więcej."
Nieodebrane połączenie (2008),4,"I znów to samo: amerykański remake kolejnego japońskiego horroru. Hollywood najwyraźniej z wielkim trudem przyswaja sobie lekcje pokory. Mimo całej serii nieudanych przeróbek, wciąż nie rezygnuje. ""Nieodebrane połączenie"" niestety nie jest żadnym pozytywny przełomem, choć tym razem remake kręci nie Azjata, lecz Francuz Eric Valette.  Pomysł realizowania angielskojęzycznej wersji horroru Takashiego Miike już na wstępnie należy uznać za bardzo odważny. ""Nieodebrane połączenie"" nie grzeszy bowiem fabularną oryginalnością. Zamiast kaset wideo mamy tu telefony komórkowe, reszta jest jednak mocno znajoma. W tym przypadku to, co ratowało oryginał, to pewna niekonwencjonalność w podejściu do samej opowieści, a przede wszystkim nietypowe rozegranie zakończenia. Pozwalało to zaskoczyć widzów, którzy po podobnych produkcjach czuli się zbyt pewni siebie.  Tymczasem wersja amerykańska zachowała całą wielokrotnie już kopiowaną na różne sposoby historię, lecz pozbawiona została wszelkiej oryginalności. Mamy zatem piękną (a jakże!) główną bohaterkę, która kiedyś przeżyła wielką traumę, a teraz czeka ją nowa 'zabawa' pełna wrażeń. Towarzyszą jej niemal równie atrakcyjne osoby, nie aż tak jednak, by uniknąć losu armatniego mięsa. Postaci te osadzone zostały w historyjce, która nawet babci z rozrusznikiem serca nie ruszy, a co dopiero bardziej rozsmakowanych w horrorach widzów.  Oglądając ""Nieodebrane połączenie"" jedyne co wprawia w zdumienie i intryguje to motywy, które przyświecały twórcom filmu. Obraz jest za mało klimatyczny, by uznać go za horror psychologiczny. Nie żeruje również na tanich sztuczkach, która sprawiały, że przy ""Oszukać przeznaczenie"" ludzie podskakiwali w fotelach. Nie ma tu też nic, co mogłoby zainteresować fanów gore i makabry, ale to było oczywiste, biorąc pod uwagę amerykańską kategorię wiekową (PG-13).  Jedyne uczucie, jakie wzbudza film, to litość – litość dla aktorów, którzy musieli w tej produkcji wystąpić, zapewne skuszeni oryginałem, bo raczej nie scenariuszem Andrew Klavana. Żal Shannyn Sossamon, która jest aktorką piękną, lecz niestety w jej przypadku uroda stała się przekleństwem, sprawiając, że zakres ról, w jakich występuje, nie jest zbyt interesujący. Edward Burns zaś wystąpił tu chyba tylko dla pieniędzy, bo sam kręci zupełnie inne kino... takie, którego nikt nie chce oglądać (jak choćby ""Purple Violets"").  ""Nieodebrane połączenie"" ma kilka niezłych momentów, co broni film przed całkowitą klęską. Bohaterowie są sympatyczni, a rozwiązanie fabuły (choć jest kalką innych historii) ma w sobie echo intrygującego oryginału. W tym roku trafiły do kin już gorsze horrory. Jeśli jednak ktoś uważał, że tym razem dostanie naprawdę dobre kino, ten zdecydowanie się przeliczy."
Hałas (2007),5,"Tim Robbins ma obsesję na punkcie alarmów samochodowych, sklepowych i wszelkiego innego rodzaju. Kiedy tylko zaczynają wyć, jego zaczyna ponosić. Długo tłamsił to w sobie, lecz w końcu podjął radykalne kroki, by zwalczyć problem. A wszystko to możemy zobaczyć na ekranie telewizora, dzięki właśnie wydanemu na DVD ""Hałasowi"".  Fabuła komedii jest dość ciekawa. Główny bohater zwalcza bowiem alarmy w sposób dość nietypowy, choć jestem pewien, że wielu widzów głośno jego działaniom by przyklasnęło. Reżyser i scenarzysta w jednej osobie, Henry Bean, zabawił się narracją, stosując miejscami dość specyficzne zabiegi, by uatrakcyjnić historię. I czasami to działa, czasami niestety nie.  ""Hałasowi"" daleko jest do ""Fanatyka"", którego Bean również wyreżyserował. Bliżej mu raczej do ""Nagiego instynktu 2"" (Bean był jego scenarzystą). Tempo filmu jest nierówne, po świetnych sekwencjach całymi minutami nic się nie dzieje. Zabiegi rodem z ""Ally McBeal"" już się przejadły i w filmie Beana nie robią większego wrażenia. Niewykorzystany też został potencjał komediowy wszystkich postaci, co sprawia, że zamiast być zabawnymi, stają się raczej sztywnymi i wymuszonymi.  To, co przypomina o dawnej klasie Beana, to jego wciąż ostry cynizm przebijający się przez zwały topornej fabuły. Jak w ""Fanatyku"", tak i w ""Hałasie"" świat jest miejscem wrogim człowiekowi, a system okazuje się być najlepszym narzędziem do pognębienia człowieka. W tym świecie łatwo stać się ekstremistą, terrorystą czy zwyczajnym wandalem - takie zachowanie jest wyrazem bezradności, z którą nie sposób się pogodzić. Jednak Bean raz jeszcze pokazuje, że system jest czymś kompletnie moralnie obojętnym i właściwie wykorzystany może zostać zwrócony przeciwko tym, którzy się nim do tej pory posługiwali.  Koniec końców ""Hałas"" dużo obiecuje, lecz niewiele z tego rzeczywiście dostarcza. Szkoda, bo Tim Robbins ostatnio miał kilka naprawdę ciekawych ról i ta tutaj wydawała się idealnie do niego pasować.  Polskie wydanie DVD zawiera standardowy pakiet dodatków dystrybutora: zwiastun kinowy filmu, sylwetki aktorów i twórców oraz zwiastuny innych filmów DVD. Do wyboru mamy dwie wersje językowe: oryginalną i z polskim lektorem. Obie są w formacie DD 5.1. Obraz oczywiście anamorficzny.  I na koniec jednak ciekawostka dla tych wszystkich malkontentów, którzy narzekają, iż otrzymujemy filmy długo po amerykańskich premierach. Nie tym razem! Amerykanie filmu jeszcze nie widzieli (poza wybranymi festiwalami). Premiera, ale za to kinowa, dopiero przed nimi. "
Horton słyszy Ktosia (2008),8,"Zanim słoń Horton (w polskiej wersji Michał Żebrowski) usłyszał Ktosia, zajmował się szeroko pojętym bumelowaniem. Choć nie oglądał filmików w Internecie, popijając przy tym piwko, przez resztę mieszkańców magicznej dżungli traktowany był jak odmieniec. Każde stado potrzebuje takiego osobnika, by w chwilach przesileń wyładować na nim całą swoją złość i frustrację. Pewnego dnia Horton dostąpił kosmicznego oświecenia, a świat nie był odtąd taki sam – usłyszał cichuteńki głosik dobywający się z pyłku przelatującego pośród traw. Kierowany przeczuciem podążał za drobiną, ocalając ją przed zatonięciem w rzece. Ostatecznie wylądowała ona na kwiatku, a nasz pięciotonowy bohater postanowił strzec jej przed zniszczeniem. Doszedł bowiem do wniosku, że zamieszkują ją istoty.        Blue Sky StudiosTwentieth Century Fox AnimationTwentieth Century Fox Film Corporation  Gdyby Horton trzymał trąbę na kłódkę, jego egzystencja płynęłaby bez większych przeszkód. O ""żywym"" pyłku dowiedziała się jednak Pani Kangurowa. Nie miała zamiaru tolerować opowiadanych przez spaślaka bzdur, które zatruwały niewinne umysły małoletnich zwierzaków. W ten oto sposób deserowa animacja na podstawie książeczki Dr. Seussa zamieniła się w powiastkę z wyciągniętym ze śmietnika filozofii stwierdzeniem Pascala: Serce ma swoje racje, których rozum nie zna. Hollywoodzkim filmowcom znudziło się chyba mielenie popkulturowego mięsa. Wychodzą z niego coraz gorsze kotlety, których nie chce zjadać nawet odmóżdżona widownia z Milwaukee.  Twórcy ""Hortona"", zamiast parodiować kolejny hollywoodzki przebój, bawią się odniesieniami do prądów umysłowych. Czego tu nie ma? Utopia, wolność jednostki w społeczeństwie, platońska jaskinia... Każdy z tych tematów starczyłby do zrobienia dwóch tuzinów pretensjonalnych filmów artystycznych. Choć materia kina familijnego zadowala się jedynie resztkami z intelektualnego stołu, wystarczą one do wyprodukowania przebiegłych puzzli dla wyedukowanych dorosłych. Ci, razem ze swymi pociechami, będą się bawić znakomicie. Reszta stwierdzi, że ""Horton"" to typowa, gładka bajeczka dla dzieciarni. Oby słoń nadepnął im na stopę, a rzucający rosyjskimi słówkami sęp (takiego też można w filmie znaleźć) wydziobał oczy.        Blue Sky StudiosTwentieth Century Fox AnimationTwentieth Century Fox Film Corporation  Dumny z tego dziełka powinien czuć się Tim Burton. Co prawda nie maczał palców przy jego realizacji, ale bez problemów można tu znaleźć sekwencje akcji jakby żywcem wyjęte z odjechanej wyobraźni twórcy ""Soku z żuka"". Może i Horton waży za dużo, ale uroku i wigoru nie można mu odmówić."
Facet pełen uroku (2007),4,"Typowi samcy nie wiele różnią się od siebie. Nie ma znaczenia gatunek, jaki reprezentują. Określenia takie ja ""wieprz"", ""świnia"", ""ogier"" czy ""pies na baby"" mówią same za siebie. Chłopom chodzi tylko o jedno, ale kiedy marzenia się spełniają, obnażają całą pustkę hulaszczego, rozpustnego życia. Jeżeli chcecie wiedzieć, co w życiu jest najważniejsze, a przy okazji zobaczyć kilka fajnych niewinnych numerków i mizdrzącą się buźkę Jessici Alby, ten film jest dla Was.  Tytułowy facet to obdarzony perlistym uśmiechem dentysta. Jak wszyscy wiemy, ludzie którzy robią w zębach, żyją na przyzwoitym poziomie. Problem w tym, że muszą dłubać w próchnicy, a poza tym życie jest piękne. Nasz bohater ma jednak pewien problem – prześladuje go fatum. Każda dziewczyna, z którą się prześpi, natychmiast znajduje miłość swojego życia. Ta przypadłość sprawia, ze do jego gabinetu ustawiają się kolejki ślicznych pań, którym nie wypada odmówić. Wszystko ma jednak swoją cenę, za niezobowiązujący seks płaci się brakiem stałego związku. Pech chce, że nasz bohater zakochuje się w pięknej i ponętnej, choć niezdarnej, miłośniczce pingwinów. I jak tu teraz skonsumować miłość?  Problem z ""Facetem pełnym uroku"" polega na tym, że twórcy nie mogli się zdecydować, jaki film chcą zrobić. Czy ciepłą poprawną kluskę dla nastolatków i gospodyń domowych, komedię w stylu Apatowa, czy też pikantną historyjkę z pazurem. Wyszła przyzwoita monogamiczna opowiastka o bardzo lekkim i niegroźnym zabarwieniu erotycznym. Ogląda się to bez bólu, ale i bez specjalnej ekscytacji. Są momenty śmieszne, są i romantyczne. Trochę slapsticku, który generuje pechowa Alba, trochę zwariowanego kina młodzieżowego za sprawą kumpla głównego bohatera prawie żywcem wyjętego z ""Wpadki"" i ""Supersamca"". Wszystko zaś okraszone odrobiną pikanterii (w sekwencji obrazującej bohatera godzącego się ze swoim przeznaczeniem). W sumie danie lekkie, szybkie i niezobowiązujące.  Wydanie DVD jest z całą pewnością godne polecenia. Przede wszystkim daje możliwość obejrzenia filmu z komentarzami twórców. Dodatkowo widz może obejrzeć usunięte sceny, reportaże z planu pokazujące gagi, zapowiedzi innych wydań DVD dystrybutora, a także krótkie klipy skoncentrowane wokół tematów obecnych w filmie o wdzięcznych nazwach, jak np. polimastia czy Kamasutra. A na deser możemy zobaczyć krótki acz pikantny materiał o wiele mówiącym tytule ""Sex Matrix""."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Metropolis (1927),6,"Słynny film Fritza Langa wraca na ekrany kin w postaci najbliższej pierwotnej wersji, która po finansowej klapie padła ofiarą nożyc producentów i w kolejnych odsłonach stała się bladym cieniem historycznego dzieła. Jak to często z klasyką bywa, próbę czasu przetrwały tylko niektóre elementy, inne zaś wypadają anachronicznie i należy oddzielić je od całości jak ości od ryby.  Na dzień dzisiejszy irytować może to samo, co stanęło ością w gardle przedwojennym krytykom i komentatorom tego filmu (w tym Słonimskiemu i H.G.Wellsowi). Jak na przedstawiciela schyłkowego okresu niemieckiego ekspresjonizmu, ""Metropolis"" nie przypomina wcale o emocjonalnej i intelektualnej potencji tego nurtu. Scenariusz małżonki reżysera, Thei von Harbou, wzniesiony jest na oczobitnych kontrastach, brakuje mu subtelności wybitnych dzieł ekspresjonistycznych w budowaniu wewnętrznego świata bohaterów. Mówimy o kinie, które zbiorowe lęki oddawało w formach sugestywnych plastycznie, ale też wiarygodnych psychologicznie i nieskażonych przesadnym melodramatyzmem. ""Metropolis"" jest melodramatyczne, toporne i… czarno-białe (nie tylko z powodu ortochromatycznej taśmy). Ciągle Góra i Dół. Myśliciele i Robotnicy. Mistrz Fredersen i jego syn Freder. Maria-aktywistka i Maria-robot. Czerń i biel, bez międzyujęciowej ""szarości"" charakteryzującej ten płodny i zróżnicowany prąd (po streszczenie fabuły zapraszam do opisu filmu). Aktorska nadekspresja dziwi, gdy przywoła się z mroków pamięci twarze niemieckiego Kammerspielu, które wyniosły sztukę filmowego aktorstwa na nowy poziom.  Wizja twórcy ""M - mordercy"" okazała się jednak niedościgniona, jeśli chodzi o rozmiary swojej wizualnej szaty. Ilość fabuł, animacji, komiksów, gier i teledysków inspirowanych katastroficzną wizją miasta przyszłości idzie pewnie w setki, a najlepsze z nich adaptują na własne potrzeby przesłanie oryginału. To pozostało aktualne, bo zawsze znajdzie się chwila, żeby ponarzekać na technicyzację życia, autokratyczne rządy i kapitalizm. Oprócz scenografii, wspaniale zainscenizowanych scen zbiorowych i wielu nowych zwrotów w języku kina (na planie operatorski dream-team Rittau - Freund) ponadczasowe pozostaje motto z plakatu promującego film: ""Między umysłem i rękoma pośredniczy serce"". Szkoda, że dzisiaj mówi to mniej niż tekst z kiepskiego wydania DVD: ""Widziałeś Matrixa? Obejrzyj Metropolis!"". Tak upośledza się klasykę, która nie może już sobie poradzić bez wsparcia zanurzonych w podkulturze potomków."
8 części prawdy (2008),5,"Jak mówi stare porzekadło: jaki jest koń, każdy widzi. Podobnie rzecz ma się z filmem Pete'a Travisa. Mimo użytego ambitnego chwytu formalnego jest to zwykła lekkostrawna historyjka o bohaterskim agencie. Zamiast ""Rashômona"" kina sensacyjnego zostaje nam bezpretensjonalny obrazek z efektowną sceną pościgu po ulicach Salamanki. Dziełko momentami emocjonujące, a momentami głupawe, ale wbrew pozorom i dzięki Bogu bez większych ambicji z wyjątkiem zaspokojenia głodu rozrywki.  Pomysł wyjściowy był ciekawy. Po pierwsze, zacząć od zamachu na prezydenta USA. Żadnych przygotowań, żadnych eksplanacji, jesteśmy postawieni przed faktem dokonanym. Na samym wstępie facet z gwiaździstym sztandarem w klapie dostaje kule i jest po wszystkim. To jednak dopiero początek, bo całą sytuację obejrzymy z ośmiu punktów widzenia: od przypadkowych widzów, poprzez agenta ochrony, aż po terrorystów. Intrygujący (przynajmniej z początku) pomysł zostaje szybko zastąpiony przez standardowe kino sensacyjne.  ""8 części prawdy"" mają zaskakiwać, odsłaniać przed nami kolejne elementy zamachu na prezydenta, a każdy z nich ma zmieniać znaczenie pozostałych. Tak jest przez około połowę filmu, reszta to składanie tego wszystkiego do kupy. Reżyser stosuje co chwilę zwroty akcji, bo jak widać osiem punktów widzenia wydało mu się za mało. Prowadzi to jednak, co najwyżej, do nagromadzenia absurdów, a nie spotęgowania suspensu. Jeżeli ktoś kiedyś pokusiłby się o stworzenie galerii prezydentów i ich agentów w filmach amerykańskich, to bohaterowie Travisa wpisują się tam idealnie, jak jedni z bardziej wrażliwych, ludzkich i zabawnych.  Film Travisa jest przeznaczony do natychmiastowej konsumpcji. Pod warunkiem, że zamiast na myśleniu skupimy się na przeżuwaniu. Wtedy nawet smakuje. Wchodzi gładko i nie pozostawia po sobie niesympatycznego posmaku. Taka filmowa przekąska. Jeżeli jednak zdecydujemy się myśleć przy jedzeniu, to otrzymamy dziwaczną historię z morałem o tym, że nie tyle prawda nas wyzwoli, ile niewinne dziecko zbawi świat. Interpretujcie to, jak chcecie.  "
Ali G (2002),6,"Ciekawe, ilu recenzentów pamięta jeszcze czasy, zanim zdążyli położyć się okrakiem przed kazachskim reporterem Boratem, który przywędrował do Ameryki, by poznać mechanizmy wielkiej demokracji. Odtwarzający tę postać Sacha Cohen stał się sławny dużo wcześniej dzięki postaci Alego G – swojskiego matoła z brytyjskich przedmieść. Prowadził on kontrowersyjny talk show z czołowymi politykami w roli głównej. Gdy popularność programu sięgnęła sufitu, Cohen postanowił pójść za ciosem i nakręcić pełnometrażowy film o przygodach Alego. Trafił on również do Polski, ale nasza krytyka nie przyjęła go z otwartymi ramionami. W recenzjach najczęściej dominowały określenia „dno” i „żenada”.  Czy między ""Ali G Indahouse"" a hołubionym przez wszystkich ""Boratem"" istnieje monstrualna różnica jakości? Bez przesady. Oba filmy zrobił ten sam człowiek – absolwent renomowanej uczelni, któremu bliżej do Monty Pythona niż ""Świata według Kiepskich"". Ali lubi ekstrawaganckie ubrania, torby najlepszej trawy i „fajne dziwki”. W wolnych chwilach uczy dzieciaki z sąsiedztwa jak przetrwać w getcie. Pewnego dnia lokalne władze postanawiają zamknąć centrum edukacyjne. Ali organizuje protest, czym wzbudza zainteresowanie lidera partii rządzącej. Nasz bohater trafia do wielkiej polityki i oczywiście robi furorę.  Film jest głupawy, ale nie głupi. Zrobili go inteligentni ludzie korzystający z mało wysublimowanego poczucia humoru. Jak Ali załatwia problem imigrantów na Wyspach? Wprowadza ustawę, dzięki której wstęp do kraju mają tylko ładne panie. Gdy Afryce grozi krwawy konflikt, raczy herbatą z marihuaną przywódców zwaśnionych państw. W efekcie panowie całują się namiętnie... Najsłabiej wypada wątek kryminalny, ale Cohen nic sobie z tego nie robi i wypina na wszystkich tyłek. Na końcu przekonuje widza, żeby kupować tylko „towar” od niego. Chyba się skuszę.  Wśród materiałów dodatkowych znajdujących się na płycie znajdziemy wyłącznie zwiastuny filmów dystrybuowane przez Kino Świat, m.in. ""Grindhouse"", ""Wojownicze Żółwie Ninja"" i ""1408"". Film możemy obejrzeć zarówno z napisami jak i lektorem."
Młodość (2004),6,"Mniej obeznanych z bollywoodzkim kinem ""Yuva"" mocno zaskoczy. To nie jest żadna cepeliada, gdzie ni stąd ni zowąd ludzie zaczynają śpiewać i tańczyć w 'tradycyjnych' strojach (choć piosenki oczywiście są). Obraz Maniego Ratnama to przykład kina społecznie zaangażowanego, skierowanego do młodej hinduskiej widowni, którą chce pobudzić do działania i zaangażowania w poprawę sytuacji w Indiach.  Zbiorowym bohaterem ""Yuva"" jest młodzież. Trzy historie zbiegają się od rozpoczynającej film strzelaniny na ulicy szybkiego ruchu w wielkiej metropolii. Lallan wywodzi się z nizin społecznych. W swoim życiu zna tylko brutalną przemoc, która pozwala mu bawić się i przetrwać. To ona też stanie się jego przepustką do lepszego życia. Michael z kolei wywodzi się z rodziny dość uprzywilejowanej. Studiuje, lecz próbuje też działać politycznie i społecznie. Jego działania są niczym zabawa przedszkolaków w piaskownicy. To się zmieni, kiedy jego życie zostanie zagrożone. I jest w końcu Arjun, beztroski chłopak całkowicie ślepy na to, co dzieje się w jego kraju. Interesują go jedynie krótkie romanse i kariera w Stanach.  Za każdym z bohaterów kryją się równie barwne i różnorodne kobiety. ""Yuva"" to bowiem historia miłości i związków międzyludzkich na tle różnych postaw i światopoglądów współczesnej hinduskiej młodzieży. Ratnam podszedł do problemu niezwykle poważnie podejmując się przybliżenia tematów zazwyczaj nieporuszanych w bollywoodzkim kinie. Widz konfrontowany jest zatem z przemocą domową, związkami pozamałżeńskimi i aborcją. Oczywiście twórcy jasno stawiają sprawę tego, co jest dobre a co złe. Jednak krytykując sytuację, nie krytykują bohaterów, którzy stają się tutaj jedynie ofiarami okoliczności.  Ratnam przez ponad dwie godziny filmu stara się zachęcić młodzież do działania, aby przerwać błędne koło przemocy symbolizowaną przez życie Lallana. Podkreśla również niewłaściwość hedonistycznego postępowania młodych ludzi, którzy trywializują potęgę prawdziwej miłości. Ta jednak jest siłą potężną i bawić się z nią nie ma co, bo zawsze się przegra.  ""Yuva"" jest może za nadto natrętnym manifestem pozytywistycznym, by mógł być w pełni potraktowany jako film rozrywkowy. Jednak dość ciekawe połączenie tradycyjnej i nowoczesnej muzyki powinno zainteresować większość fanów bollywoodzkich rytmów.  Niezwykle dojrzałą rolę stworzył w filmie Abhishek Bachchan. Jest mroczny i wewnętrznie rozdarty. Mimo wyraźnie negatywnego wydźwięku, jest w nim zarazem rys tragiczny, który sprawia, że widz czuje doń sympatię nawet wtedy, kiedy nie aprobuje jego czynów. Bachchan naprawdę dobrze wyczuł Lallana i kto wie, czy nie będzie to w jego karierze jedna z lepszych, a w każdym razie bardziej ambitnych kreacji.  W sumie ""Yuva"" to dobry przykład na to, czym jeszcze poza miałką rozrywką może być bollywoodzkie kino. Udowadnia również, iż tamtejsza formuła fabularna jest niezwykle pojemna, umożliwiając realizowanie filmów o najróżniejszej tematyce."
Wszystko za życie (2007),8,"Spotykasz młodego, sympatycznego chłopaka. Z pasją opowiada ci on o swojej wielkiej przygodzie: podróży stopem na Alaskę i odrzuceniu wszystkiego, co materialne. Jesteś świadkiem jego niespożytej energii i czystej namiętności i w głębi duszy zazdrościsz mu odwagi, by to wszystko rzucić. Kusi cię opisywana przez niego wolność.  Chris McCandless symbolizuje jedno z najstarszych ludzkich marzeń, które towarzyszy nam w zbiorowej świadomości od czasu rozpalenia pierwszego ogniska separującego nas od natury - pragnienie powrotu na jej łono. W dzisiejszych czasach dla większości ogranicza się ono do kilku kwiatków w doniczkach, może psa albo kota, bądź też okazjonalnego wypadu do parku. Bardziej odważni wyjadą na zorganizowane wakacje w 'dziewicze' rejony globu. Niektórym i to jednak nie wystarcza. Taką osobą był właśnie Chris, bohater filmu Seana Penna ""Wszystko za życie"".  Chris jest postacią autentyczną, choć Penn mocno go wyidealizował. W filmie jest on chłopakiem, który widząc, co pogoń za posiadaniem uczyniła z jego rodziców, postanowił się temu przeciwstawić. Wybrał wolność, dzikość, nieokiełznaną swobodę. Odrzucił pieniądze, własność, karierę; jego bagaż stanowiła jedynie pasja pchająca go coraz bardziej w szeroko rozwarte ramiona dzikiej przyrody. Jednak przyroda nazywana jest 'dziką' nie bez powodu. Za sympatyczną mordką niedźwiedzia grizzly kryje się drapieżca, który może rozszarpać człowieka na kawałki. Za niepozornym kawałkiem ziemi, kryje się wyschnięte koryto rzeki, która może porwać i zabić każdego, kto stanie na jej drodze. Za niewinnym owocem kryje się trucizna przyprawiająca o męczarnie i śmierć.  Sean Penn niezwykle plastycznie i sugestywnie oddaje cały żar tęsknoty za życiem w harmonii z naturą. I z druzgocącym serce żalem rozpacza nad faktem, iż jest to już niemożliwe. To, co dla naszych dziko żyjących przodków byłoby oczywistością, Chrisowi cały czas umyka. Jego wiedza na temat przyrody bierze się z książek i naiwnej wiary, nie popartej żadnym doświadczeniem. Chłopak co chwilę wpada przez swą ignorancję w kłopoty, lecz udaje mu się z nich wykaraskać. Na każdą z lekcji pozostaje głuchy, nie zdając sobie sprawy jak bardzo jest przyrodzie obojętny jego los. Ci, którzy znają historię McCandlessa, wiedzą, jakie są tego konsekwencje - inni powinni koniecznie film obejrzeć.  Penn nie śpieszy się z opowieścią. ""Wszystko za życie"" zbudowane jest z serii przypowieści, które zebrane razem budują obraz psychiki głównego bohatera, a jednocześnie unaoczniają widzom nasze własne wyobcowanie na planecie, którą zwiemy domem. Wspaniałe zdjęcia, solidna gra aktorska z zaskakująco dobrym Emilem Hirschem na czele sprawiają, że film wbija w fotel, chwytając za serce i pozostawiając po sobie niezapomniane wrażenie.  Obraz Penna wpisuje się w ten sam nurt filmów rozważających ludzką naturę co ""Gerry"" Gusa Van Santa czy dokument Herzoga ""Człowiek niedźwiedź"". Wszystkie one dobitnie pokazują alienację człowieka. W ""Gerrym"" zaakcentowana została nasza arogancja i pewność siebie wynikająca z przekonania, że przyroda została już oswojona. Van Sant uczy widza pokory. Z kolei Herzog skoncentrował się na obsesji, która każe obalać cywilizacyjne bariery, a jednocześnie czyni człowieka ślepym na realność świata przyrody. Zamiast powrotu do natury, jest tu oczekiwanie od zwierząt ludzkiego zachowania. Penn jest najbardziej liryczny z nich wszystkich, akcentując czystą i naiwną tęsknotę za światem bez granic. To elegia nad wyidealizowanym światem, który nigdy nie istniał i istnieć (niestety) nie będzie. "
Nadzieja (2006),2,"Krzysztof Piesiewicz umarł jako twórca wraz ze śmiercią Krzysztofa Kieślowskiego w 1996 roku. Jak na dłoni widać, że uznany prawnik i senator gubi się w rzeczywistości filmowej bez pomocnej dłoni przyjaciela. Przedkłada dylematy nad dobrze opowiedzianą historię, a mętne alegorie stawia wyżej od bohaterów z krwi i kości. ""Nadzieja"" Stanisława Muchy z wytęsknieniem wygląda ku jakiejś wyższej instancji, która nadałaby sens tej nudnej fabularnej papce.  Film zaczyna się efektownie. Dominika Ostałowska siedzi przed domkiem położonym nad brzegiem morza i słucha w radiu wykonywanego na żywo koncertu męża (Zbigniew Zapasiewicz). Młodszy syn wybiega na szosę w pogoni za piłką. Kobieta rzuca się za nim w pogoń. Chwilę później potrąca ją samochód. Cała sekwencja rozegrana jest bez słów – bądź co bądź śmierć nie wymaga płomiennych przemówień. Piesiewicz popada jednak w autotematyzm. Wypadek, który naznaczał bohaterów na resztę życia, rozpoczynał bowiem dwa inne filmy, pod scenariuszami których on złożył podpis: ""Niebieski"" i ""Ciszę"". Doprawdy, czy nie ma ciekawszych sposobów na zawiązanie akcji? Dalej jest jeszcze gorzej. Dorosły już syn (Rafał Fudalej) próbuje zaszantażować szanowanego właściciela galerii (Wojciech Pszoniak) stojącego za kradzieżą cennego obrazu z jednej z warszawskich parafii. Nie wyda go policji, jeśli malowidło wróci na do kościoła.  O co właściwie chodzi w ""Nadziei""? Reżyser do spółki ze scenarzystą podsuwają tropy metafizyczne. W jednej ze scen obserwujemy powolne ściąganie obrazu z ołtarza. Po dziele pozostaje puste miejsce, jak gdyby ze świątyni ulotnił się sam Wszechmogący. Milczenie Boga było jednym z głównych tematów twórczości Kieślowskiego. Domyślamy się, że Mistrz potrafiłby z sensem opowiedzieć tę historię. Zastępujący go Mucha jest jednak żałośnie nieudolny – nie umie ominąć dziur logicznych, sądząc zapewne, że zaklei je eteryczna aura filmu.  Najgorzej wypada anemiczny główny bohater, który bez przerwy wygłasza nadęte kwestie moralisty. Pełni on rolę anioła próbującego odkupić własną winę przy pomocy starego grzesznika Ma się ochotę spuścić gówniarza ze schodów, zamiast pozwolić mu nękać biednego znawcę sztuki. Co w takim wymoczku widzi przesympatyczna Kamilla Baar? Na świecie żyje milion ciekawszych chłopców, przed którymi mogłaby odsłonić swój kuszący biust."
Naprzód Indie (2007),6,"Na wstępie trzeba powiedzieć, że ""Chak De! India"" nie jest typowym filmem bollywoodzkim. Znacznie bliżej mu jest do obrazów mainstreamowych (cokolwiek to znaczy). Nie ma tu scen tanecznych, muzyka, choć cały czas obecna, stanowi jedynie tło. Nie powinno to jednak zniechęcać fanów (czy raczej fanek) Shahrukha Khana przed obejrzeniem filmu.  ""Chak De! India"" to historia byłego mistrza hokeja na trawie, którego jeden błąd pozbawił drużynę Indii tytułu mistrza świata. Zniszczony przez media, nazwany zdrajcą, Kabir Khan usunął się na bok. Po siedmiu latach powraca jako trener żeńskiej drużyny hokeja. Ze zbieraniny niemalże przypadkowych dziewczyn reprezentujących różne grupy etniczne i kastowe spróbuje wykuć zespół mogący walczyć z najlepszymi drużynami na świecie. Zadanie, jakie sobie postawił, jest niezwykle ambitne, gdyż zwalczyć musi nie tylko osobiste animozje pomiędzy dziewczynami, lecz również stereotypy jakie wiążą się z kobietami uprawiającymi męski zdawałoby się sport.  W konserwatywnych, wciąż jeszcze Indiach, ""Chak De! India"" niesie hinduskim kobietom bardzo pozytywne przesłanie. Khan trenuje dziewczyny nie tylko do występu na boisku, lecz także uczy je sztuki życia poza nim. Żeńska widownia filmu otrzymuje prosty komunikat: kobiety mogą spełniać swoje marzenia, nie muszą poddawać się woli innych. Po tygodniu treningu pod okiem Khana bohaterki są w stanie sprzeciwić się woli teścia czy wszcząć walkę z grupą przepełnionych testosteronem facetów. Po kilku miesiącach są w stanie samodzielnie podjąć decyzje dotyczącą swojego własnego życia, w tym także te o zamążpójściu.  Co ważne, twórcy ""Chak De! India"" nie rozwadniają przesłania banalnym romansidłem. W tym filmie liczy się jedynie miłość do kraju i sportu, szacunek do samego siebie i przyjaźń. Jest tu też duża doza cynizmu w obserwacji wpływu, jaki na życie ludzkie mają w dzisiejszych czasach media. To one decydują, kto jest królem a kto żebrakiem. Pod przykrywką informowania czy też bycia głosem opinii publicznej manipulują widzami, kształtując ich opinię podług własnego, chwilowego widzimisię. Dla wielu osób nie znających bliżej kina bollywoodzkiego taka konstrukcja obrazu może być zaskakująca.  Nie da się ukryć, że w wielu momentach ""Chak De! India"" jest filmem dość naiwnym. Rys psychologiczny bohaterek szwankuje, a ich przemiana jest ledwie uzasadniona, w żaden sposób nie dopracowana. Jest jednak również w tym filmie rzeczywista pasja i ważne przesłanie, co czyni z niego obraz mimo wszystko warty obejrzenia.  A dla tych, którzy chcieliby obraz ostro skrytykować chciałbym przypomnieć tylko jeden fakt: w Polsce od wielu lat nie powstał żaden, nawet średni film o sportowcach, a byłoby o czym opowiadać."
Dhoom 2 (2006),7,"Oto ""Dhoom 2"" - nowe oblicze Bollywoodu. Jest tu pełno akcji, erotyzmu, gadżetów i scen kręconych od plaż Rio przez pustynie Namibii po ulice Mumbaju. Ta nowa twarz Bollywood przeznaczona jest dla widzów młodych, dynamicznych, żyjących w znacznie mniej rygorystycznym społeczeństwie XXI wieku. Dla konserwatystów ""Dhoom 2"" to szok, dla osób lubiących bezpretensjonalną zabawę - rozrywka w czystym stężeniu.  Sanjay Gadhvi, reżyser ""Dhoom 2"", znów bawi się w policjantów i złodziei, a że miał pieniądze, jego zabawa przybrała naprawdę imponujące rozmiary. Bohaterowie są młodzi, piękni, wysportowani i pomysłowi. Gra toczy się o naprawdę wysoką stawkę, a w walce korzystają z gadżetów, o których pomarzyć mógłby sam James Bond. Wszystko zaś splata skomplikowana sieć intryg i obowiązkowa historia miłosna. Aby jednak nie przeciążyć zmysłów Gadhvi dorzucił sporą dawkę humoru, przez co powstała pierwszorzędna produkcja bollywoodzka.  ""Dhoom 2"" to szalony zawrót głowy z zatrzęsieniem spektakularnych scen akcji, typową, lecz świetnie scalą w całość bollywoodzką historią, wpadającą w ucho muzyką (choć motyw przewodni jest zdecydowanie zbyt często powtarzany) i znakomitą choreografią scen tanecznych. Nad sekwencjami walki czy pościgów można było jeszcze trochę popracować, ale są to tylko detale, na które zwrócą uwagę jedynie zagorzali przeciwnicy hinduskiego kina. Co ciekawe, choć film opowiada o złodziejach i policjantach, nie ma w nim ani jednej negatywnej postaci! Nie przeszkadza to jednak w dobrej zabawie.  Twórcom kontynuacji przeboju sprzed czterech lat udało się przyciągnąć do projektu naprawdę imponującą obsadę. Obok znanych z ""Dhoom"" Abhisheka Bachchana i Udaya Chopry w filmie pojawiają się zabójczo przystojny Hrithik Roshan i Aishwarya Rai, która jest teraz jeszcze piękniejsza niż wtedy, gdy zdobywała tytuł Miss Świata. Fani jedynki mogą się nieco boczyć, że Roshan ma większą rolę niż Bachchan, ale z drugiej strony pięknego Hrithika nigdy za wiele. I właśnie brak pełnego wykorzystania aktora w filmie jest największą wadą ""Dhoom 2"". Hrithik Roshan to w tej chwili bezapelacyjnie najlepiej tańczący gwiazdor Bollywood. Niestety, u Sanjaya Gadhvia nie może w pełni tego pokazać.  ""Dhoom 2"" z całą pewnością nie jest najlepszą lekturą dla osób niezaznajomionych z hinduskim kinem. Takie osoby najprawdopodobniej nie przełkną wziętych w cudzysłów scen akcji, które ocenią jako śmieszne i sztuczne. Nie polecam go również tradycjonalistom, których jednak w Polsce zapewne nie ma zbyt wielu. Ci bowiem uznają ""Dhoom 2"" za obraz wyuzdany i niemoralny. Cała reszta powinna się jednak bawić świetnie."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Drapieżnik (2007),4,"Gdy Erroll Babbage (Richard Gere) przemierza samochodem wyjałowione bezkresy Stanów Zjednoczonych, widz odnosi wrażenie, że trafił do miejsca, gdzie nawet diabeł nie mówi już dobranoc. Bohater pracuje w Departamencie Bezpieczeństwa Publicznego – zajmuje się kontrolowaniem osób, które zostały skazane za przestępstwa na tle seksualnym. Od czasu do czasu odwiedza swych wychowanków, by rzekomo zadać im kilka prostych pytań z ankiety. Errollowi nie starczą już bowiem standardowe procedury. Zbyt długo pływał po powierzchni bagna, aby teraz móc wyjść na brzeg, zmienić ubranie i odejść na zasłużoną emeryturę. Czuje obezwładniający odór, który przylgnął do jego duszy.  Twórca ""Infernal Affairs: Piekielnej Gry"" zanurza się w podświadomości współczesnej Ameryki, by wyłowić z niej dwie podstawowe żądze człowieka: seks i przemoc. Straciły one jednak ludzki wymiar. Świat przewrócono na plecy i brutalnie zgwałcono. Kim jest tutaj Babbage? Ostatnim sprawiedliwym próbującym przywrócić rzeczywistość do pionu? A może stanowi taki sam jak jego podopieczni produkt zdegenerowanego społeczeństwa? Reżyser nie udziela jednoznacznej odpowiedzi: pewnie zagubił się w swym ponurym uniwersum.  Film korzysta z fabularnych puzzli, które wcześniej tak dobrze pasowały do siebie w ""Siedmiu"" Davida Finchera. Bohater za kilkanaście dni zostanie zwolniony z pracy. Na razie ma zająć się przyuczeniem do zawodu swojej następczyni Allison (Claire Danes). Nowicjuszka przypatruje się pracy bohatera, starając się dyskretnie kontrolować jego poczynania. Para będzie musiała połączyć siły, gdy w okolicy dojdzie do porwania ślicznej siedemnastolatki.  ""Drapieżnik"" skacze widzowi do gardła, ale w decydującym momencie nie stać go na rozszarpanie ofiary. Choć okrąża ją szczerząc groźnie kły, na końcu skrywa się w zaroślach. Tak jakby reżyser przeraził się, że jego wizja będzie nie do przyjęcia dla amerykańskiego widza. Jednak w głowie po seansie pozostają sceny na granicy halucynacji, które wyjęto ze snu wariata. Pozorny happy end może się okazać zaledwie początkiem prawdziwego koszmaru. W pobliżu wciąż czai się perwersyjny morderca, a w drzwiach nie ma klamek..."
Wygnanie (2007),4,"Nowy film Zwiagincewa wychodzi naprzeciw tym, którzy w kinie lubią złapać Boga za rąbek spódnicy. A ci, których podobne atrakcje nie interesują, nie powinni być zaskoczeni charakterem opowieści, która już poprzez tytuł jasno komunikuje, że zajmować się będzie ""relacjami pionowymi"". Bo przecież zamaszyste słowo ""Wygnanie"" nie dotyczy wypraszanych nad ranem klientów piwiarni czy dzieciaków przegonionych z placu budowy. Jeśli ""wygnanie"", to tylko pierwszych ludzi z biblijnego Raju.  Tak jak w ""Powrocie"", poprzednim filmie Rosjanina, obserwujemy próbę, jakiej zostaje poddana rodzina. Wydają się być raczej ludźmi powracającymi do Raju. Małżeństwo z dwójką dzieci opuszcza mroczne miasto i – niczym w inny wymiar – przenosi się do starego domu rodzinnego, na odciętej od świata, lirycznej prowincji. Dla każdego z nich wyjazd ten jest czymś innym – czym jednak, nie sposób zrazu odgadnąć. Nieprzeniknieni są zwłaszcza dorośli: niewiele wiadomo o tym, czym się zajmują, oraz co robili w przeszłości. Wzajemne relacje określi dopiero bolesna tajemnica, którą wyzna piękna kobieta. Ale nawet wtedy słowa, które padają, niosą raczej informacje o osobach dramatu, niż pełnokrwistych ludziach. - Bądź dla nich matką, ja będę ojcem – usłyszy od męża w przemyślanej odpowiedzi. Choć oboje mają imiona, do końca pozostają figurami, elementami wyższego porządku kosmicznego. Prawa, które ustanawia starotestamentowy Bóg, bezlitośnie egzekwuje reżyser.  Zwiagincew po raz kolejny próbuje formy biblijnej przypowieści. Ludzi i dramat, w który stara się ich uwikłać, traktuje na równych prawach z pejzażem i scenografią: sublimuje, destyluje, obkłada symbolicznymi znaczeniami. ""Wygnaniu"" nie sposób odmówić wystudiowanego piękna. Staranne zdjęcia nie pozwalają na obecność przypadkowych elementów, wszystko tu ""znaczy"", albo przynajmniej urzeka ""szlachetnym"" pięknem. Delikatność skandynawskiej piękności Marii Bonnevie (w nielicznych słowach, które tu wypowiada, została zdubbingowana przez aktorkę rosyjską), starannie obdrapane przez scenografów ściany wnętrz wypełnionych skórzanymi kanapami, błyszczącymi komodami i wymyślnie pomazanymi szybami. Wzmocnione muzyką Arvo Pärta piękne obrazy starają się przekonać swojego odbiorcę, że same w sobie są nośnikiem jakiejś mądrości. W wymyślnych jazdach kamery, zdjęcia prowadzą widza za rękę do końca. Końca, który – co wiadome od początku – został zaplanowany i postanowiony.  Zwiagincew jest jednym z tych nielicznych, którzy we współczesnym kinie mają tyle tupetu i odwagi, by wprost odwoływać się do spuścizny Andrieja Tarkowskiego. Losem ""Wygnanych"" – bohaterów wydrążonych przez brak miłości – jest samotność, funkcyjność, brak kontaktu, niezrozumienie. Odwaga jednak nie wystarcza. Przy każdym kolejnym filmie utrzymanym w podobnej poetyce, będzie już zawsze ciążył reżyserowi ""Powrót"" – film, w którym przypowieść z wyższego porządku była jednocześnie pełną emocji historią pełnokrwistych ludzi. Takich, w których można uwierzyć, których można nienawidzić, albo im współczuć. Piękno ""Wygnania"" jest jak pieczęć najwyższego urzędnika, która z mocą wyroku uzasadnia cały potencjalny ból, czyniąc go obojętnym. Odziera go z emocji i umieszcza w akwarium metafory. Chwilami ociera się o kicz, by ostatecznie pozostawić widza bezradnym wobec swojego jałowego uroku, przypominającego muzykę skrzypiec, którą słyszy bohater jednej z opowieści Murakamiego – piękną i wypolerowaną do nicości."
Oko (2002),6,"Jak wiadomo, łańcuch pokarmowy w sztuce filmowej jest dość prosty i nieskomplikowany. Najpierw zdolni, oryginalni twórcy, którzy nie mieli szczęścia urodzić się w ojczyźnie dolara, kręcą filmy, które zyskują sobie uznanie wśród widzów i krytyków, a potem.... A potem przychodzi krwawy, tłusty kapitalista z Hollywood i kupuje prawa do remake'u, ściąga reżyserów, daje wille z basenem, scenariusz do nakręcenia. I magia kina pryska jak bańka mydlana, za to pojawiają się zielone lepkie banknoty.  Bracia Pang to jedni z najciekawszych tajskich reżyserów. Swoim debiutem ""Bangkok Dangerous"" (który notabene także doczekał się amerykańskiego remake'u, tyle że autorskiego) udowodnili, że mają prawdziwe wyczucie kina, talent i dar opowiadania historii w nowatorski wizualnie sposób. To jednak ""Oko"" otworzyło im (sic!) wrota Hollywood. Olbrzymi sukces filmu okazał się klęską rodzeństwa, pokusa kręcenia tajskich sequeli swojej produkcji zbyt silna, a upragniona Ameryka artystyczną ziemią jałową.  ""Oko"" to najprościej rzecz ujmując historia pewnej niewidomej dziewczyny, która odzyskuje wzrok dzięki zabiegowi transplantacji. Sęk w tym, że po zabiegu widzi trochę więcej niż zwyczajny zjadacz chleba. Nawiedzają ją duzi i mali umarli, i to często w najmniej odpowiednich momentach. Taka przypadłość – jak wie każdy, kto oglądał ""Szósty zmysł"" – życia raczej nie ułatwia. A do tego wszystkiego odbicie w lustrze też jakby nie te, co sprzed operacji. Nie pozostaje jej więc nic innego, jak wyjaśnić tajemnicę nie swojej rogówki.  Wielką zaletą ""Oka"" jest klimat. Tajskie rodzeństwo potrafi świetnie budować atmosferę, napięcie i kiedy trzeba, nieźle nas wystraszyć. Fakt, używa przy tym najprostszych środków. Ważne jednak, że robi to sprawnie. Jedyne co rozczarowuje w całym tym spektaklu grozy to zakończenie. Skrupulatnie budowana historia rozmywa się w taniej tragedyjce i kiczowatej końcówce. No cóż, nikt nie jest doskonały.  ""Oko"" to nie tylko sztandarowy przykład azjatyckiego filmu grozy z jego najlepszych lat, ale i pouczająca lekcja kina. Dowód na to, że może i geniusz filmu wędruje z Europy do Iranu, z Iranu do Azji, a i tak zawsze kończy tam, gdzie to się wszystko na poważnie zaczęło. W wielkich studiach Hollywood."
Choć goni nas czas (2007),7,"Edward Cole i Carter Chambers, bohaterowie ""Choć goni nas czas"", umrą przed końcem filmu. I jeśli ktoś z was oburzony jest tym, że zdradzam zakończenie, to w odpowiedzi mogę powiedzieć tylko tyle: wy też umrzecie.  Śmierć koniec końców dopadnie każdego. Ta oczywista prawda w dzisiejszym świecie jest całkowicie ignorowana. Śmierć i umieranie to tematy tabu, liczy się młodość, energia, piękno. W poszukiwaniu nieśmiertelności wymyślamy kolejne metody na maskowanie efektów przemijających lat. Żyjemy, idąc na kompromisy, oszukując samych siebie, że jeszcze zdążymy, że mamy czas. Lecz w pewnym momencie ten czas zacznie nam umykać. Budzimy się z przerażeniem, że jest już za późno i jedyne, co nam pozostaje, to pokorne poddawanie się współczującej opiece bliskich.  A przecież to nie tak, mówi Rob Reiner. To prawda, umieranie i śmierć są nieuniknione, lecz są to procesy stanowiące część życia, a zatem póki dech w piersiach, póty jest jeszcze czas, by żyć, bawić się, a przede wszystkim stać się tym, kim zawsze się pragnęło. Choć brzmi to nieprawdopodobnie, to ""Choć goni nas czas"" jest komedią o umieraniu i to komedią całkiem udaną.  Naprawdę trudno sobie wyobrazić, by w dzisiejszych czasach ze śmierci można było się śmiać, a jednocześnie nie strywializować tematu lub posunąć się do dowcipów niesmacznych w swej głupocie. A jednak obraz Reinera okazuje się uroczy, zabawny, a kiedy trzeba - wzruszający. Twórcom udało się stworzyć film, w którym widz śmieje się w momentach niezwykle trudnych dla bohaterów. Nigdy jednak, w żadnym momencie, nie jest to film zrobiony w złym smaku. Szacunek dla umierających ukazany zostaje tutaj poprzez afirmację życia. Nareszcie w kinie amerykańskim śmierć zostaje przywrócona widzowi.  Wielka w tym zasługa dwóch gwiazd ""Choć goni nas czas"". Gdyby nie Jack Nicholson i Morgan Freeman, ten film najprawdopodobniej by się nie udał. Scenariusz nie jest najwyższych lotów i w zasadzie opiera się na standardowym skrypcie wielokrotnie wykorzystywanym w Hollywood. To Nicholson i Freeman, którzy zdają się grać tutaj samych siebie, sprawiają, że obraz wznosi się ponad banalność i nabiera werwy i dowcipnego rozmachu. W każdej scenie aktorzy zdają się śmiać z samych siebie, co działa niezwykle odświeżająco.  60-letni Reiner chyba dobrze wie, o czym opowiada, gdyż w porównaniu z jego poprzednimi komediami ""Choć goni nas czas"" radzi sobie wręcz wyśmienicie. Może nie jest to obraz tego kalibru co jego filmy z przełomu lat 80. i 90. (""Kiedy Harry poznał Sally"" czy ""Misery""). Jednak z całą pewnością jest to rzecz, której nie będzie musiał się wstydzić. "
Kochanek Lady Chatterley (2006),6,"Umysł ludzki jest doprawdy niezwykły. Potrafi zniewolić ciało i naturalne instynkty, zbudować więzienie konwenansów i nawyków, w których, niczym w zbroi, kryjemy się przed swoim prawdziwym obliczem, odmawiając prawa swym rzeczywistym pragnieniom. Jednak wystarczy chwila nieuwagi, jedna rysa, by ta z pozoru doskonała zbroja zaczęła pękać. Jak woda cierpliwym strumieniem obmywa kamień, poddając go działaniom erozji, tak namiętność, powoli wyciekając z uwolnionego źródła, zaczyna kształtować nasze czyny nie poprzez umysł, lecz serce.       Marina Hands  Maïa FilmsRégion Provence Côte dAzurSaga Film (I)arte France CinémaTitre et Structure ProductionLes Films du LendemainCofinova 2Centre National de la Cinématographie (CNC)Région Limousin  W społeczeństwie, gdzie wiktoriański rygor jest świętym prawem, pragnienia serca są zbrodnią, której albo można ulec, ryzykując odtrącenie, albo też z nią walczyć, stając się emocjonalnym kaleką. Lady Chatterley, bohaterka powieści D.H. Lawrence'a i filmu Pascale Ferran, wybrała tę pierwszą drogę. Młoda, atrakcyjna, w kwiecie wieku miała pecha poślubić mężczyznę, który na wojnie został kaleką. Tak oto jej kobiecość musiała ustąpić pola obowiązkom opiekunki i statecznej matrony. Wystarczy jednak kilka chwil, podczas których przygląda się półnagiemu męskiemu ciału, by uśpione w niej pragnienia odżyły. Kobieta podąży zakazaną drogą nie tylko, wdając się w romans za plecami kalekiego mężczyzny, ale jakby tego było mało - zadając się ze zwykłym służącym.  Choć w dzisiejszych czasach ""swobody i rozpusty"" fabuła ""Lady Chatterley"" nie ma w sobie nic z owej otoczki skandalu, jaką cieszyła się jeszcze pół wieku temu, pozostaje ona wciąż historią aktualną... Pod warunkiem, iż czytana jest jako przypowieść, a nie jako konkretna historia. Pascale Ferran wyraźnie daje to do zrozumienia, tworząc dość swoistą konstrukcję filmu. Z jednej strony mamy niezwykle naturalistyczne zdjęcia i aktorów, którzy wyglądają dość normalnie, by nie powiedzieć: przeciętnie. Nie są to hollywoodzkie twory chirurgii plastycznej, lecz ludzie z krwi i kości. Można poczuć ich fizyczność, ciepło ich ciał, smak ich potu. Z drugiej strony co jakiś czas Ferran wtrąca czy to komentarz z offu, czy też planszę z napisami, wyraźnie podkreślając, iż całość jest tylko opowieścią, a bohaterowie fikcyjnymi postaciami.       Marina Hands,  Jean-Louis Coulloc'h  Maïa FilmsRégion Provence Côte dAzurSaga Film (I)arte France CinémaTitre et Structure ProductionLes Films du LendemainCofinova 2Centre National de la Cinématographie (CNC)Région Limousin  Cóż się zatem kryje za tą nową wersją ""Kochanka Lady Chatterley""? Ferran zdaje się opowiadać o zniewoleniu, jakiemu poddaje się jednostka należąca do społeczeństwa. Zasady narzucone przez grupę zawsze pozostają w pewnej sprzeczności z indywidualnymi pragnieniami. W ten sposób jednostka staje się ofiarą niezależnie od swego postępowania. Idąc za głosem grupy odrzuca swoje prawdziwe 'ja', idąc z kolei za głosem serca naraża się na alienację i przemoc ze strony członków grupy. Czy jest z tego jakieś wyjście? Ferran nie daje na to pytanie odpowiedzi, zatrzymując historię w momencie, w którym główni bohaterowie ""Kochanka Lady Chatterley"" muszą dokonać ostatecznego wyboru.  I na koniec jeszcze jedna uwaga poboczna. Oglądając kinową wersję Ferran, nie mogłem się odpędzić od myśli, jak bardzo ""Kochanek Lady Chatterley"" przypomina ""Maurice'a"" E.M. Forstera. W obu przypadkach mamy do czynienia z tą samą konstrukcją. I tu i tu bohaterami są przedstawiciele klasy wyższej. Cieszą się oni bogactwem i przywilejami, lecz ceną za to jest sztywny kodeks moralny. Z drugiej strony jest klasa robotnicza, pozbawiona owych gorsetów moralnych, wolna, zdająca się być bliżej natury. Kuszą oni swoimi ciałami, pełnymi żywotności, energii, wigoru i sprowadzają ""porządnych"" obywateli na złą drogę. Co jednak ciekawe, owi uprzywilejowani z radością poddają się tej deprawacji.       Marina Hands  Maïa FilmsRégion Provence Côte dAzurSaga Film (I)arte France CinémaTitre et Structure ProductionLes Films du LendemainCofinova 2Centre National de la Cinématographie (CNC)Région Limousin  W adaptacji ""Maurice'a"" dokonanej przez Jamesa Ivory'ego owe naiwne podejście do większej swobody emocjonalnej klas niższych jest mocno zarysowane. U Ferran obraz ten nie jest już tak różowy. Może mogą oni bardziej swobodnie spełniać swoje pragnienia, lecz i tu są pewne prawa i zasady społecznego postępowania, a ponadto życie proletariatu jest ciężkie, biedne i niebezpieczne. Czy zatem warto za takim życiem tęsknić? Czy wyrzeczenia arystokracji nie są sprawiedliwą ceną za ich wygody? Na te pytania każdy z nas musi odpowiedzieć sobie sam. "
Once (2007),8,"Filmów o muzyce i muzykach co roku powstaje cała masa. W gruncie rzeczy jest to jeden z bardziej wyświechtanych tematów filmowych. I nie ma w tym nic dziwnego. Muzyka jest bardzo wdzięcznym tematem - wystarczy wziąć kilka postaci, otoczyć je atrakcyjnymi dźwiękami i voila, obraz praktycznie sam się nakręcił.  Inna sprawa, że przy takim podejściu wartość artystyczna takiego dzieła jest dość wątpliwa, ale za to temat uniwersalny, a jak muzyka chwytliwa, to widzowie się znajdą. Na szczęście dla wszystkich John Carney, irlandzki reżyser ""Once"", nie poszedł na łatwiznę. Bo choć wykorzystuje znane motywy, pozostaje w swej opowieści wiarygodny, bliski realnemu życiu. Dzięki temu jego film jest wzruszający, ciepły, sympatyczny, ale pozbawiony ciężaru lukru, który podobne produkcje potrafi zniszczyć w ciągu kilku chwil.  ""Once"" to historia dwojga ludzi, w których życiu muzyka pełni bardzo ważną rolę. On jest Irlandczykiem, który pracuje u swojego ojca w zakładzie naprawy odkurzaczy, lecz większość czasu spędza na ulicy, grając na gitarze. Ona przyjechała do Irlandii z dalekich Czech, licząc na lepsze pieniądze i życie dla siebie i swojej rodziny, a w wolnych chwilach przygrywa na fortepianie w lokalnym sklepie. Pewnego dnia spotkali się, zaczęli się poznawać, słuchać i komponować muzykę, aż w końcu sklecili zespół i nagrali wspaniałą płytę.  I tu film aż prosi się o typowo hollywoodzkie zakończenie. Jednak ""Once"" to nie bajka i Carney znakomicie uniknął największej pułapki filmu. Wymknął się z uchwytu ckliwego happy-endu, tworząc prawdziwe zakończenie, którego ciąg dalszy widzowie dopowiedzą sobie sami, w zależności od tego, na ile są romantykami.  Właśnie owa życiowa wiarygodność filmu sprawia, że ""Once"" ogląda się z zachwytem. Z jednej strony jest w nim prawdziwa magia i uczucie, z drugiej strony jest tak 'prawdziwy', że widz bez trudu może pomyśleć, że i jemu może przydarzyć się podobna historia. Że tak może być naprawdę, udowadnia najlepiej sama biografia aktorów, odtwórców ról głównych. W roli ulicznego grajka wystąpił przecież Glen Hansard, który jeszcze parę lat temu grał na gitarze na ulicach Dublina naprawdę, a nie na potrzeby filmu. Teraz, wraz z Markétą Irglovą, cieszy się sławą zdobywcy Oscara za muzykę.  I całkiem słusznie. Muzyka to obok wykreowanych postaci najsilniejszy punkt ""Once"". 'Falling Slowly', za które Irglová i Hansard zdobyli Oscara, był zdecydowanie najlepszym spośród nominowanych utworów. A przecież na tej jednej piosence nie kończy się ścieżka dźwiękowa. Dla fanów irlandzkiej muzyki soundtrack z filmu powinien być obowiązkowym zakupem.  Malkontenci mogliby powiedzieć, że tak naprawdę w tym filmie nic się nie dzieje, że jest to obraz o niczym. Mam jednak nadzieję, że nie dacie się im przekonać i sami spróbujecie sprawdzić, czy magia Zielonej Wyspy i jej muzyki na was podziała. Jestem pewien, że większość z was nie pożałuje wycieczki do kina. "
Do dwóch razy sztuka (2006),9,"""Do dwóch razy sztuka"" to komedia z rodzaju tych, jakich dziś się już raczej nie kręci, a przynajmniej nie w Hollywood. Kto jednak chce poczuć wykwintny bukiet starego wina, bądź też rozgrzewającą krew angielską herbatę, ten z całą pewnością powinien sięgnąć po obraz Antoine'a de Caunesa. To pierwsze zapewnia znakomity Jean Rochefort, to drugie cudowna jak zawsze Charlotte Rampling.  Film zaczyna się od burzliwego, lecz jakże ciekawego dla widza spotkania po latach reżysera i jego dawnej muzy. On realizował kiedyś kino artystyczne, dziś kręci filmy dla ćwierćinteligentów. Ona była jego gwiazdą, aktorką o wielkiej kinowej przyszłości, która z filmu zrezygnowała pozostając gwiazdą teatru. Rozstali się w niezbyt miłych okolicznościach i przez 30 lat nie zamienili ze sobą ani słowa.  Teraz postanawiają nadrobić tę zaległość, wymieniając się złośliwymi komentarzami, obrażając się nawzajem i starając się doprowadzić drugą osobę do szaleństwa. Jak to jednak mówi stare porzekadło: kto się czubi, ten się lubi. Za goryczą, jaką sobie okazują, kryją się zranione uczucia i miłość, która może i przygasła, ale jednak wciąż się tli. Niespodziewanie bohaterowie stają przed szansą naprawienia szkód i wyjaśnienia sobie spraw. Czy jednak duma pozwoli im skorzystać z drugiej szansy?  Po znakomitej sekwencji otwierającej ""Do dwóch razy sztuka"" tempo komedii nieco siada, lecz nigdy nie spada poniżej pewnego, zadowalającego poziomu. Dzięki zaś rewelacyjnym Rampling i Rochefortowi miejscami jest to czysta rozrywka bawiąca i rozśmieszająca do łez. Jakże oni się kłócą i jak godzą! Jest w tym filmie kilka komediowych perełek, dla których film po prostu trzeba zobaczyć. Choć uprzedzam z góry, iż de Caunesa zrealizował komedię niezwykle francuską i idącą mocno pod prąd wobec tego, co aktualnie modne jest na świecie (znaczy się w Hollywood).  Jeżeli cokolwiek można zarzucić filmowi, to chyba tylko fakt, że polski dystrybutor nie zdecydował się na wprowadzenie komedii do kin. Choć może rzeczywiście miał rację sądząc, że nie ma dla niego miejsca w multipleksach. Cóż, ja w każdym razie zachęcam do sięgnięcia po film teraz, skoro jest on dostępny na DVD. Dla fanów Charlotte Rampling, których mam nadzieję w Polsce nie brakuje, film jest lekturą obowiązkową.  Biorąc pod uwagę dystrybutora, nikogo nie zaskoczy fakt, że na płycie poza samym filmem w dodatkach znajdziemy jedynie zwiastun i zapowiedzi innych filmów. Za to obraz jest anamorficzny (1.85:1), a dźwięk zarówno w wersji oryginalnej, jak z polskim lektorem zapisany został w formacie DD 5.1. "
Wewnętrzna wojna (2005),6,"Jesteś terrorystą! Nic nie zrobiłeś? To nie istotne. Jeżeli znasz kogoś, kto był bądź jest terrorystą, ty również jesteś winny. Nie 'podejrzanym', lecz właśnie 'winnym'. Oto twarda rzeczywistość każdego muzułmanina.  Hassan był zwyczajnym studentem. Pakistańczykiem, który w Paryżu kształcił się na inżyniera. Nie był zbyt religijny, z całą pewnością nie można go było określić mianem fanatyka. To już wkrótce ulegnie zmianie. Zgarnięty z ulicy w środku dnia, zostaje przewieziony do więzienia w Pakistanie i poddany mało wyrafinowanym lecz skutecznym torturom. Powód: znał kogoś, kto należał do terrorystów.  Hassan przetrwał, choć całkowicie odmieniony. Rany zagoiły się, lecz pozostawiły po sobie blizny, zarówno na ciele jak i na duszy. Jedynym balsamem jest dla niego islam i dżihad. Właśnie przybył do Ameryki, by dokonać samobójczego ataku. Na miejscu odnawia znajomość ze starym przyjacielem i jego siostrą, która nie jest mu obojętna i której on sam również obojętny nie jest. Jednak w walce, w którą włączył się Hassan, nie ma miejsca na kompromis...  Skromny dramat Josepha Castelo spogląda na wszechobecną wojnę z terroryzmem z punktu widzenia muzułmanów, emigrantów z krajów Bliskiego i Środkowego Wschodu. To prosta opowieść o bólu, poświęceniu i ofiarach, jakie ponoszą ci, w których imieniu toczą się walki, choć nikt ich naprawdę nie pytana o zdanie.  Za podejście do tematu należą się Castelo pochwały, za wykonanie już niestety nie. Film nie wychodzi poza proste schematy. Chcąc być dramatem jednostki, pozostaje jednak zdystansowany i nazbyt sztuczny, by być do końca wiarygodnym. To już podobny w tematyce obraz izrealeski ""Ha-Buah"", mimo całej swej telenowelowej otoczki, kryje w sobie więcej prawdy, bólu, rozterek i uczuć.  Jest jednak coś hipnotyzującego w powolnej narracji reżysera, przez co film sprawia mimo wszystko pozytywne wrażenie. Lekko zarysowana, nie do końca dopracowana postać Duri, dziewczyny zakochanej w głównym bohaterze, urzeka swoją dwuznacznością. To w zasadzie jedyna postać filmu, która zdaje się naprawdę coś czuć; która jest sobą, a nie reprezentantem pewnej grupy muzułmańskiej społeczności.  Castelo dobrze też wybrał zakończenie. Choć jest ono przewidywalne, reżyserowi udało się przemycić w nim spory ładunek emocji i gorzkiej ironii, będącej najlepszym komentarzem dla paranoi współczesnego świata.  Polskie wydanie DVD ""Wewnętrznej wojny"" niestety rozczarowuje. Jeśli chodzi o dodatki - nie ma ich w ogóle. Zabrakło zarówno komentarza reżysera, jak i scen usuniętych, co niektórym z widzów zapewne pomogłoby w zrozumieniu sekwencji zdarzeń i motywacji poszczególnych bohaterów. Pewnym pocieszeniem może być fakt, że jeśli chodzi o głos, to możemy wybrać pomiędzy DD 5.1 (angielski lub polski lektor) lub też DTS (angielski). Obraz anamorficzny 1.78:1. "
Więzień (2007),5,"""Więzień"" zapowiadany jest jako mroczny thriller o człowieku stojącym w obliczu ekstremalnego zagrożenia. Zapomniano jednak dodać, że widz sięgając po ten film stanie oko w oko z ekstremalną nudą. No z tą 'ekstremalną' to przesada, co nie zmienia faktu, że film jest niestety nudny. Z dużej chmury spadł mały deszcz.  Sam pomysł na film wcale nie był taki zły. Oto kontrowersyjny reżyser, którego filmy zdobywają nagrody i budzą powszechne zgorszenie, właśnie szykuje się do swojego kolejnego projektu. W tym celu trafił do opuszczonego więzienia, gdzie zamierza nakręcić kilka krwawych i niezwykle szokujących scen. Na miejscu okazuje się, że zamiast serwować innym garść mocnych wrażeń, sam stanie się ofiarą sadystycznego i tajemniczego mężczyzny.  Film od samego początku nie grzeszy zbyt wysokim poziomem ani scenariusza ani gry aktorskiej. Jest jednak na tyle przyzwoity, by nie przynosić jego twórcom wstydu... do czasu. Zawiązanie akcji i jej rozwinięcie jest naprawdę przyzwoite i fani porządnego thrillera będą usatysfakcjonowani. To jednak najwyraźniej nie wystarczyło Davidowi Alfordowi i Robertowi Archerowi Lynnowi. Zupełnie niepotrzebnie postanowili oni wzbogacić historię o wątek psychologiczny i niestety przeszarżowali. Psychologia kryjąca się za intrygą jest banalna. Nie służy niczemu poza wytworzeniem 'drugiego dna' dla fabuły, zwiększenia strachu i dodania pikanterii zakończeniu. Jedyne co tymi swoimi zabiegami osiągają twórcy to niesmak. Wybrane zakończenie jest najgorsze z możliwych. Dla filmu naprawdę lepiej byłoby, gdyby taśma z ostatnimi pięcioma minutami została zniszczona raz na zawsze.  Może w rękach bardziej utalentowanych aktorów udałoby się uniknąć wpadki. Jednak, przy całej sympatii dla Juliana McMahona i Eliasa Koteasa, nie są oni aktorami najwyższych lotów. W dobrze spreparowanym thrillerze, bez dodatkowych udziwnień, poradziliby sobie w sam raz. Przy tym tekście potrzebna była jednak dodatkowa doza finezji i talentu, której nie posiadali ani aktorzy, ani reżyserzy.  Dzięki kilku niezłym scenom i całkiem sprawnie zrealizowanym zwrotom akcji, całość daje się obejrzeć. Fani gatunku sięgając po film, nie powinni poczuć się zawiedzeni. Nie jest to niestety obraz, do którego będzie się często powracać... chyba że ktoś naprawdę lubi któregoś z aktorów.  Polskie wydanie zawiera obraz anamorficzny i dźwięk w formacie DD 5.1 zarówno jeśli chodzi o wersję oryginalną, jak i tę z lektorem. W dodatkach znajdziemy zwiastun filmu oraz notki filmograficzne najważniejszych osób pracujących przy filmie. "
Vexille (2007),4,"Nie mają polscy widzowie szczęścia do japońskiej animacji, a animacja nie ma szczęścia do polskiego rynku. Mało, że anime można u nas oglądać na dużym ekranie równie często, co polskie kluby w Lidze Mistrzów, to nieliczne tytuły, którym udaje się ostatnio tu przebić, wybrane są nie całkiem szczęśliwie. W zeszłym roku musieliśmy zadowolić się jedną pozycją – ekranizacją sagi Ursuli Le Guin o Ziemiomorzu, którą w rodzimej Japonii uhonorowano nagrodami za… najgorszą reżyserię i najgorszy film roku. Tymczasem każdy zły wybór to stracona szansa na przyzwoitą dawkę japońskiego szaleństwa w oficjalnej dystrybucji.  Nie wydaje się, żeby ""Vexille"" mogło zmienić tą sytuację. Film, w zasadzie, nie jest nawet klasyczną anime, tylko trójwymiarową animacją, która takową ""symuluje"". Twórcy wykorzystują tu wariant techniki nazywanej cell shadingiem, z dużym powodzeniem wykorzystywanej w grach video, a w kinach goszczącej już kilka lat temu wraz z filmem ""Appleseed"". Sztuczka polega na specjalnym cieniowaniu wirtualnych modeli, tak, aby przypominały klasycznie rysowane postaci. Ponieważ jednak środowisko ma pełne trzy wymiary, kamera może pracować w pełni dynamiczny i nieskrępowany sposób, nie stroniąc od efektownych wizualnych sztuczek. Dla kogoś, kto z podobnym efektem nigdy się nie zetknął, sam rezultat plastyczny wart jest wizyty w kinie. Technika zresztą jest tu istotna, także w warstwie scenariuszowej.  Autorzy sprytnie przetransponowali w przyszłość wydarzenia historyczne. Jest rok 2077 i już od dekady Japonia prowadzi światową politykę izolacji. Radykalną decyzję spowodowały restrykcje nałożone przez ONZ, próbującą desperacko ograniczyć rozwój robotyki ingerującej w ludzki organizm. Japonia, która od początku wieku jest niekwestionowanym liderem w tej dziedzinie, wystąpiła z międzynarodowych organizacji i skutecznie schowała się przed światem, dla którego od dawna stanowi kompletną zagadkę. Sytuacja staje się coraz bardziej niepokojąca dla międzynarodowej opinii publicznej – specjalny oddział zostaje wysłany ze szpiegowską misją na zamknięte terytorium wyspy. To, co tam zobaczą – rzecz jasna – zmrozi im krew w żyłach.  Sceptyków ""Vexille"" może, niestety, skutecznie utwierdzić w stereotypach. Zniechęceni przyznają: owszem, ładne to jest, ale co z tego? Co prawda, moralizujący motyw przewodni jest pewnie wart zauważenia, ale ciężko uznać go za odkrywczy, czy oryginalnie przetworzony. Tradycyjnie, bogactwo robotów ma w filmie nie tylko fajnie wyglądać, ale też nieść przestrogę. Przed zbyt gwałtownym rozwojem technologii, przed nieposzanowaniem praw Matki Ziemi i przed ludźmi, których kusi zabawa w demiurga. Film jednak zbyt gładko się po tym wszystkim prześlizguje. Nawet w porównaniu z ""Appleseed"" (który przecież także arcydziełem nie jest), stawia diagnozy banalne i do bólu przewidywalne. Modele postaci są pocieniowane znacznie staranniej, niż ich charaktery i motywacje. Plastikowi bohaterowie ""Vexille"", zarówno ci organiczni, jak i ci zmodyfikowani technologicznie, wykazują emocjonalny rozwój na poziomie przeciętnego miksera kuchennego. Niuanse nie mają tu wstępu, a widz dostaje jedynie strzały z grubej rury: korporacja jest wielka i zła, jej szef mściwy i obłąkany, a ruch oporu idealistyczny i bohaterski.  Kto liznął choć trochę anime wyższych lotów, wie, że nie jest to jakaś ułomna forma, której cokolwiek trzeba by wybaczać. Niestety, w ""Vexille"" potencjalnie ciekawa wizja świata, posłużyła jedynie za dekorację do technicznych popisów; całość szybko staje się więc wypranym z dramatyzmu i doskonale obojętnym ciągiem obrazów."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
101 Dalmatyńczyków (1961),9,"""101 dalmatyńczyków"" to bajka mojego dzieciństwa. Maltretowałem do upadłego kasetę wideo z przygodami nakrapianych czworonogów. Gdy w redakcji pojawiło się wypasione 2-płytowe wydanie DVD, moje oczy nabrały podejrzanego blasku. Naczelny wielkodusznie zaproponował mi zrecenzowanie tytułu, podejrzewając słusznie, że mogę zamienić się w zwierzę (najpewniej wściekłego psa).  Już od początku widać, że film będzie inny niż poprzednie produkcje Disneya. Kreska nie jest tak gładka jak chociażby w ""Kopciuszku"", zaś opowieść rozgrywa się we współczesnym Londynie, a nie w magicznej krainie. Kipiący od nadmiaru testosteronu dalmatyńczyk Pongo szuka partnerki dla siebie i swego właściciela, sympatycznego kompozytora Roberta. Łaciaty bohater ma szczęście – trafia na słodziutką suczkę Perditę i jej panią, Anitę. Gdy wszyscy stają na ślubnych kobiercu, właściwa akcja rusza z miejsca. Na potomstwu Ponga i Perdity bardzo zależy bowiem złowrogiej Cruelli DeMon, która marzy o futrze ze skórek dalmatyńczyków. Gdy próba odkupienia szczeniaków zawodzi, złowrogi babsztyl decyduje się je porwać. Wynajmuje do tego dwóch nierozgarniętych zbirów – Nochala i Baryłę.  Ten film nie mógłby powstać w dzisiejszych czasach, gdy zarządcy wytwórni Disneya ogarnięci są manią poprawności politycznej. Niezdarni porywacze łoją beztrosko butelki gorzały, a Cruella odpala papierosa za papierosem. Film nie klei się nawet za bardzo od prorodzinnego cukru (przynajmniej widz nie nabawi się próchnicy). W ""Dalmatyńczykach"" piosenek jest niewiele, ale za to jakich! ""Cruella DeMon"" to zrobiony na bluesową modłę hicior i natychmiastowy klasyk. Jak cały film zresztą.  ""101 dalmatyńczyków"" na DVD to raj dla miłośników materiałów dodatkowych. Zajmują one całą drugą płytę. Znajdziecie tu półgodzinny dokument traktujący o realizacji filmu, dowiecie się jak wymyślono Cruellę DeMon. Na melomanów czekają również usunięte z filmu piosenki. Dzieciaki z pewnością docenią grę komputerową i szereg innych zabaw. Do tego teledysk i masa zwiastunów. Film możemy obejrzeć z dubbingiem (znakomitym!) bądź napisami. Obraz i dźwięk są ostre jak żyleta. Świetne wydawnictwo."
Droga do przebaczenia (2007),5,"Po bardzo dobrym ""Hotelu Ruanda"" Terry George postanowił zrobić jeszcze jeden dramat, tym razem nieco skromniejszy. Cóż, próba ta niestety udowodniła, że George nie jest drugim Inárritu, a jego film nie jest nowym ""Amores perros"". ""Droga do przebaczenia"" to raczej próba nobilitacji niezwykle popularnego dramatu telewizyjnego z serii 'dlaczego moje dziecko?', a jedyne co wyróżnia go na tle setek podobnych produkcji to oscarowa obsada.  ""Droga do przebaczenia"" to historia dwóch rodzin, których losy splótł ze sobą nieszczęśliwy zbieg okoliczności. Ethan Lerner wraz ze swoją rodziną wraca z niedzielnego popołudnia spędzonego na wspólnej zabawie. Dwight Arno wraca z synem z niezwykle emocjonującego meczu bostońskiej drużyny baseballowej. Kiedy Ethan na chwilę zatrzymuje się na przydrożnej stacji paliw, jego syn wysiądzie z samochodu wypuścić złapane wcześniej do słoika owady. Tymczasem Dwight przez telefon musi się po raz kolejny usprawiedliwiać przed swoją byłą żoną, dlaczego jeszcze nie przywiózł z powrotem syna do domu. Minutę później młody Lerner zginie pod kołami samochodu Dwighta, który ucieknie z miejsca wypadku.  Tak oto rozpoczyna się podróż w głąb ojcowskiej rozpaczy i poczucia winy. Każdy obwinia każdego, szukając usprawiedliwienia i sensu. Dla Ethana znalezienie zabójcy syna staje się obsesją, jakby w ten sposób mógł odzyskać choć trochę spokoju ducha. Dwight miota się między lękiem o własną skórę i potrzebą uczynienia zadość pogrążonemu w rozpaczy Ethanowi. Ich drogi krzyżują się w przedziwnych splotach okoliczności, nieuchronnie prowadząc do kulminacyjnej konfrontacji.  Zarówno fabuła, jak i gwiazdorska obsada wyglądały niezwykle obiecująco, wzbudzając nadzieje na solidny dramat z dobrze zarysowanym postaciami. Zamiast tego otrzymaliśmy chwiejną konstrukcję zbudowaną na bardzo niestabilnych podstawach. Wszystko w tym filmie szyte jest grubymi nićmi, bazując na stereotypach i uproszczeniach. Ofiarą jest ojciec pełnej i kochającej rodziny, profesor prowadzący zajęcia stymulujące myślenie i szukanie własnej drogi. Sprawcą jest rozwodnik, którego relacje z synem opierają się na wspólnym oglądaniu meczu i jedzeniu hot-dogów. Jakby tego było mało, jest on prawnikiem, a zawód ten nieodmiennie kojarzy się z krętactwem i unikami.  Owszem, postawę Dwighta pokazuje się z pewnej perspektywy, mającej na celu wprowadzić ambiwalencję i zmętnienie ostrego, negatywnego sądu jego postępku. Ale cóż to jest za perspektywa? Złe dzieciństwo! Większa oryginalność wymagana jest nawet w telenowelach, gdzie tak banalne wyjaśnienie nigdy by nie przeszło!  Jednak najgorszy jest sam scenariusz, z którego autorzy, mam przynajmniej takie podejrzenia, byli bardzo dumni. I być może słusznie. Na papierze rozpisane sceny zapewne były wiarygodne. Niestety na ekranie sprawiają wrażenie patetycznej próby odgrywania życia. Wyczuwa się to wyraźnie w grze aktorów. Cała czwórka próbuje ze wszystkich sił tchnąć w tekst trochę życia. Rezultat jest jednak zgoła odmienny, powodując, że postaci stają się jeszcze bardziej fałszywe i groteskowe w swej teatralności.  Z tego też powodu im mniej ktoś miał kwestii do wypowiedzenia, tym lepiej wypadał na ekranie. I dlatego też z czwórki aktorów to Mira Sorvino radzi sobie najlepiej. I należy się z tego cieszyć, bo aktorka ta po występie u Allena gdzieś jednak się zapodziała, grając w filmach, których nikt nie oglądał. Z kolei Joaquin Phoenix i Mark Ruffalo wypadają ledwie średnio, co w ich przypadku należy uznać za porażkę.  Obraz Terry'ego George'a to pasmo straconych szans. Szkoda, bo potencjał był naprawdę wielki. Na osłodę pozostają piękne zdjęcia Johna Lindleya, zwłaszcza kadry z ozłoconymi jesiennymi liśćmi drzewami... "
10.000 B.C. (2008),3,"Jeżeli chodzi o kino rozrywkowe, Roland Emmerich nigdy nie zawodzi. Nadmiar patosu i banialuków serwowanych w najbardziej absurdalnych sytuacjach potrafi doprowadzić do łez każdego, kto skończył piętnaście lat. I tu dochodzimy do obszaru, w który wkrada się teologia wraz ze swoją koncepcją cudu. Nie wiedzieć z jakiego powodu (możemy tylko przypuszczać, ze chodzi o rozdmuchane efekty specjalne), każdy z jego bzdetów przyciąga do kin tłumy i zarabia worki dolarów.  ""10 000 BC"" to restauracja kina przygodowego połączonego ze swoistym ""eposem"". Całość nasiąknięta jest mitologią rodem z czytanek dla przedszkolaków. Mamy więc narrację z offu, która przybliża historię młodego myśliwego. Chłopak musi zderzyć się ze swoim przeznaczeniem. Jakby ktoś nie wiedział, tak właśnie powstają herosi i rodzi się legenda. Pisane mu bowiem uwolnić swój lud z niewoli, obalić fałszywego boga, przynieść ""nowe życie"" plemieniu i zapoczątkować królewski ród z piękną niebieskooką dziewczyną. Wszystko w sztafażu, który jest mieszanką ""Walki o ogień"" z ""Epoką lodowcową"".  Oglądając ""10 000 BC"" ma się nieodparte wrażenie, że czas dla Emmericha zatrzymał się w momencie, kiedy uruchomił on ""Gwiezdne wrota"". To na swój sposób urocze – wydawałoby się, że nikt już nie tworzy kina przygodowego w tak staroświecki sposób. Brak tu dynamiki, efektownego montażu czy fabularnej werwy. Wszystko po bożemu i misjonarsko. Widzów czeka niespieszny fabularny spacerek okraszony ładnymi widoczkami i animowanym zwierzaczkami. Na deser dostaniemy trochę zapożyczeń z ""300"" i Ericha von Dänikena. Jednak bez ekscesów, żeby małolatom serce z nadmiaru emocji nie wysiadło.  Jak każdy bajkopisarz Emmerich także ma dla swoich milusińskich morał. Nie ważne, czy żyjemy 10 000 BC czy 2007 AD – wszyscy jesteśmy jedną wielką rodziną. Wolni i równi potrafimy się pięknie różnić i porozumiewać. A kiedy trzeba, umiemy się zjednoczyć i obalić fałszywych idoli. Taki los czeka fanatyków i ciemiężycieli. Trzeba nam tylko przywódcy – wybrańca, najlepiej takiego, co biegle mówi po angielsku.  Obrazek Emmericha ani ziębi, ani grzeje. Można go zobaczyć, można nie. Bliżej mu dna niźli sufitu, ale przynajmniej jest nieinwazyjny. Momentami nawet niezamierzenie zabawny. Zakładam, że co mniej zblazowane dwunastolatki mogą oglądać go z wypiekami na twarzy. Część nawet zapragnie później pójść do zoo, by zobaczyć mamuta."
Potępiony (2007),6,"Internet to pożar w środku buszu – powiada w filmie pewien producent. Wziął się on za realizację reality show pokazującego grupkę skazanych na śmierć osób, które walczą na bezludnej wyspie o wolność i walizkę dolarów. Wygrać może tylko ten, kto jako jedyny pozostanie przy życiu. Wśród bohaterów programu transmitowanego na cały świat za pomocą sieci znajduje się również Joe Conrad (gwiazda wrestlingu Steve Austin) – amerykański weteran wojen wszelakich, który po nieudanej akcji w Ameryce Południowej wylądował w jednym z tamtejszych więzień. Czy ten szlachetny patriota ma szansę na powrót do ukochanej kobiety?  Napędzany siłą muskułów głównego bohatera ""Potępiony"" epatuje widza scenami brutalnej przemocy. W przeciwieństwie jednak do większości współczesnego kina akcji twórcy stawiają na fizyczny wymiar zmagań przeciwników. Dominuje ostra walka wręcz, gdzie krew, brud i pot mieszają się ze sobą, tworząc smakowity napój dla młodocianej męskiej widowni. To kino klasy B, ale zrobione ze znajomością reguł gatunku.  Za co film powinien zostać potępiony? Przede wszystkim za kradzież oryginalnych pomysłów: czuje się tu silną inspirację serialem ""Zagubieni"" i ""Uciekinierem"". Na szczęście reżyser ma też parę własnych patentów. Najciekawiej wypada opis zasad rządzących rynkiem internetowym. Autorzy krwawego reality przy niemal zerowych nakładach na promocję widowiska zdobywają milionową widownię. Wszystko dzięki forom i czatom, gdzie internauci prześcigają się w wynajdywaniu co bardziej interesujących witryn. Tak się dzisiaj robi biznes – pozostawiając promocję produktu w rękach przyszłych klientów.  Wśród materiałów dodatkowych znajdziecie na płycie zwiastun ""Potępionego"" oraz zapowiedzi innych filmów dystrybuowanych przez Monolith. Film zaopatrzono w polskiego lektora i napisy. Dźwięk zakodowany jest w formacie Dolby Digital 5.1, a obraz – 16:9."
Fałszerze (2007),6,"""Fałszerze"" to najlepszy film nieangielskojęzyczny ubiegłego roku. Przynajmniej w oczach Amerykańskiej Akademii Filmowej. Obraz Stefana Ruzowitzky'ego pokonał w walce o statuetkę Oscara między innymi polskiego kandydata, ""Katyń"" Andrzeja Wajdy. I choć w ubiegłym roku tak naprawdę powstało kilka lepszych filmów niż ""Fałszerze"", warto się z austriackim obrazem zapoznać, by zobaczyć w czym rzeczywiście obraz ten lepszy jest od dzieła polskiego mistrza.  Opowiedziana w filmie historia (podobnie zresztą jak w przypadku ""Katynia"") rozegrała się naprawdę. Hitlerowcy, posługując się łatwymi do zastąpienia i wysoce wykwalifikowanymi Żydami, zorganizowali największą w historii operację fałszowania pieniędzy. Wszystko odbywało się w obozach koncentracyjnych. Biorący udział w programie Żydzi mieli zapewnione lepsze warunki bytowania i pewniejszą, przynajmniej do czasu, perspektywę przetrwania. W zamian musieli tylko podrabiać dokumenty i pieniądze, dzięki którym Rzesza finansowała swoje dalsze istnienie, w tym również i obozów koncentracyjnych.  Głównym bohaterem nie jest idealny Żyd-patriota, lecz przestępca, bawidamek, który nawet w czasach narastającego nazizmu od swoich współbraci za fałszowanie dokumentów ratujących życie wymagał pieniędzy, nie poczuwając się zupełnie do rasowej solidarności. W obozach łatwo potrafił zatroszczyć się o siebie. Kiedy może, pomaga też innym, lecz nie z narodowej powinności, lecz ze zwykłego ludzkiego odruchu. Salomon nie jest nosicielem idei, nie jest osobą kryształową, monumentem ze spiżu. On jest człowiekiem kierującym się zwykłą, immanentnie ludzką potrzebą przetrwania.  I to właśnie jest mocną stroną ""Fałszerzy"" i zapewne jednym z powodów, dla których film ten pokonał ""Katyń"". Bohaterowie Ruzowitzky'ego miotają się, popełniają błędy, czasami gotowi są dokonać czynów heroicznych, innym razem są nędznymi tchórzami. Ta niejednoznaczność czyni ich wiarygodnymi. Sam film mimo prezentowania różnych postaw koncentruje się głównie na przekazie jasnym i naturalnym dla Amerykanów: po pierwsze żyj, tylko wtedy możesz coś zdziałać.  Przekaz ""Katynia"" jest kompletnie przeciwstawny: życie nie ma sensu, jeśli pozbawione jest honoru, lepiej zginąć niż okryć się hańbą. Najbardziej rzuca się to w oczy w przypadku porównania Salomona (Karl Markovics) i Jerzego (Andrzej Chyra). Obaj przetrwali, czyniąc rzeczy konieczne, choć czasem wstydliwe. Obaj przeszli przez piekło. Ten pierwszy, choć zraniony, niesie ciężar swych grzechów, ten drugi zostaje pognębiony i koniec końców pokonany przez nakaz honoru.  Sami ""Fałszerze"" nie są jednak w żadnej mierze obrazem wybitnym, a jedynie dobrze skrojonym i podanym. Brakuje w nim werwy, pazura dociekliwości. Próbując pokazać wszystkie postawy, nie bada w pełni konsekwencji, stając się ledwie pobieżną wyliczanką tego, jak osoby w tak skrajnej sytuacji mogą sobie poradzić. Nie ulega wątpliwości, że jest to najlepszy obraz Ruzowitzky'ego. Wiele to jednak nie mówi, bo przecież wcześniej nakręcił on w zasadzie jeden znany (w miarę) film, a mianowicie ""Anatomię"".  Polskie wydanie DVD jest skromniutkie. Dostajemy film w obrazie 1,85:1 i dźwiękiem DD 5.1. Brak w zasadzie jakichkolwiek dodatków. Można jedynie obejrzeć zwiastun filmu oraz zapowiedzi innych propozycji dystrybutora. To niewiele, zwłaszcza jak na wydanie oscarowego obrazu."
Mój ojciec i ja (2007),7,"""Mój ojciec i ja"" trafia na polski rynek DVD opromieniony chwałą w rodzimej Australii. I sława jednego z najlepszych obrazów 2007 roku tamtejszej kinematografii jest w tym przypadku jak najbardziej zasłużona. Obraz Richarda Roxburgha oparty na wspomnieniach Raimonda Gaity to mały film opowiadający o skromnych, ignorowanych bohaterach.  Akcja opowieści rozgrywa się na początku lat 60-tych. Raimond to mały chłopiec, syn rumuńskich emigrantów wychowywany na niewielkiej farmie. Dla jego rodziców Australia miała być Ziemią Obiecaną. Skończyło się jednak wyłącznie na obietnicach. Ciężko pracują, a rezultatów prawie nie widać. Na marzenia nie ma już czasu, a pogoń za nimi zamiast spełnienia przynosi tylko jeszcze większą gorycz porażki.  Z takim stanem rzeczy nie potrafi pogodzić się matka Raimonda. Mimo iż kocha i syna i męża, nie jest w stanie zostać z nimi na farmie. Porzuca zatem ich oboje, szukając lepszego życia w wielkim mieście, u boku innego mężczyzny. Niestety, z deszczu wpada pod rynnę. Nowa okazja jest niczym więcej jak powtórzeniem starych błędów. Zrozpaczona popada w coraz głębszą depresję.  Jednak to Romulus, ojciec Raimonda, jest głównym bohaterem filmu. Cichy, spokojny i skromny robi wszystko, byle tylko jego syn miał lepsze życie. Chłopak nie zawsze to docenia, lecz będąc świadkiem, jak ojciec dzień po dniu znosi kolejne razy losu, zmienia w końcu zdanie.  ""Mój ojciec i ja"" to opowieść o wielkim bohaterstwem tych, którzy znoszą codzienny znój i niepowodzenia. Kiedy życie składa się z pasma porażek i ciężkiej pracy, łatwo stracić zapał, uznać, że to wszystko nie ma sensu. Ci cisi bohaterowie, którzy cierpią ponad miarę, lecz się nie poddają, nie są w dzisiejszych czasach opiewani jako herosi. Jednak dla Raimonda tym właśnie są. Nie wielkie czyny na polu bitwy, nie chwalebna śmierć ku chwale ojczyzny, lecz cierpliwe trwanie dzień po dniu staje się ostatecznym aktem heroizmu i dowodem najwyższego poświęcenia.  Siłą filmu Roxburgha są kreacje aktorskie. Wyciszona a mimo wyrazista kreacja Erika Bany warta jest wszystkich nagród, jakie aktor za nią otrzymał. Młody Kodi Smit-McPhee również popisuje się niezwykłym aktorskim wyczuciem. Sam reżyser opowiada wszystko z dużą dozą delikatności i liryzmu, która nadaje całości ciepła i emocjonalnej głębi.  Polacy otrzymują film w wersji panoramicznej z dźwiękiem DD 5.1 zarówno w wersji oryginalnej, jak i w przypadku lektora. Dodatki prezentują się jednak dość skromnie. Do wyboru jest zwiastun oraz notki filmograficzne twórców."
Sexlista 101 (2007),6,"""Sexlista 101"" nie może pochwalić się zbyt chwytliwym tytułem, jednak nie powinno to zrażać potencjalnych widzów. Obraz Daniela Watersa to bowiem dość przewrotna komedia o znaczeniu przypadku i przeznaczenia w naszym życiu.  Roderick Blank zdaje się mieć wszystko: znakomitą pracę, piękną narzeczoną i perspektywę na miłe, wygodne życie. Wszystko to zmienia się, kiedy tuż przed ślubem otrzymuje dziwny mail zawierający 101 nazwisk. Bohater szybko orientuje się, że lista ta zawiera wszystkie osoby, z którymi miał i będzie mieć stosunki seksualne. Widząc, że narzeczona jest dość wysoko na liście, postanawia ją rzucić i zająć się polowaniem na kolejne panny.  Początkowo, mimo kilku potknięć, jego życie jest niczym jeden wielki sen, którego zazdroszczą mu wszyscy znajomi. Jednak wkrótce okazuje się, że wiedza na temat wszystkich swoich seksualnych partnerek ma też i swoje złe strony. Główną wadą jest to, że niektórych osób nie ma na liście. I wtedy Roderickowi otwierają się oczy. Lista z daru niebios staje się przekleństwem. Próba walki z nią oraz tym, co sobą reprezentuje, prowadzi od jednej tragedii do kolejnej. Rozwiązaniem zdaje się być tylko pewna seryjna prawie-morderczyni, która zajmuje ostatnią, 101 pozycję na liście.  ""Sexlista 101"" udała się reżyserowi i scenarzyście Danielowi Watersowi. Być może jest to najlepsza rzecz, jaką Waters napisał od czasu ""Powrotu Batmana"". Obraz jest dość skromny - mały budżet wyziera niemal z każdego kadru. Jednak reżyser potrafił przekonać do pomysłu aktorów, którzy w pełni się w projekt zaangażowali. I to widać. Zarówno Simon Baker jak i Winona Ryder grają dobrze i stanowią jasne punkty całego projektu. W filmie jest dużo zabawnych scenek, lekkich i przyjemnych, co tylko dodaje smaczku obrazowi.  Nie jest to z całą pewnością dzieło wybitne, ani specjalnie godne zapamiętania. Jest jednak w tym obrazie na tyle niewymuszonej, niewymęczonej zabawy, że będzie on doskonałą propozycją na spędzenie weekendu w domu. Proste i skromne, lecz z całą pewnością skuteczne.  Wydanie jest również dość skromne. Typowe dla tego dystrybutora. Mamy zatem obraz 16:9 anamorficzny i dźwięk DD 5.1 zarówno w wersji oryginalnej, jak i polskiej. W dodatkach znajdziemy zwiastun i sylwetki twórców, a także inne propozycje dystrybutora. "
Mgła (2007),3,"Oto przed nami jeden z najbardziej antyreligijnych filmów ostatnich lat. W ""Mgle"" jak w rzadko którym filmie uwidocznione zostały wszystkie lęki ateistów i ludzi ""racjonalnie myślących"". A jednak obraz Franka Darabonta wchodzi do kin cicho, spokojnie, bez atmosfery skandalu, jaki zazwyczaj tego rodzaju premierom towarzyszy. Już choćby za to reżyserowi należą się oklaski.  Akcja filmu inspirowanego nowelą Stephena Kinga rozgrywa się w niewielkiej mieścinie. Po burzy stulecia mieszkańcy starają się uprzątnąć swoje domy, robią zapasy na przyszłość w lokalnym supersamie. Ni stąd ni zowąd miasteczko spowija gęsta jak śmietana mgła. Już samo to budzi niepokój zgromadzonych w sklepie osób, w tym głównych bohaterów: ojca i jego małego syna. Wkrótce okazuje się, że w mgle aż roi się od dziwacznych stworzeń rodem z sennych koszmarów lub filmów SF. Stwory te mają spory apetyt, a świeże ludzkie mięso zdaje się być na szczycie ich kulinarnych upodobań.  W tej sytuacji przetrwanie staje się rzeczą krytyczną i niezwykle trudną. Jakby tego było mało, poszczególne osoby zdają się mieć zupełnie odmienne wizje tego, co też będzie najlepszym sposobem uratowania własnej skóry. Rozproszone grupki szybko giną lub też scalają się w dwa przeciwstawne obozy.  Pierwszy - liczniejszy - skupia się wokół lokalnej Kasandry wieszczącej nadejście apokalipsy, głoszącej potrzebę nawrócenia i pokuty za grzechy. Za chrześcijańską retoryką kryją się typowo pogańskie praktyki z ofiarą z ludzi na czele. Drugą, znacznie mniej liczną grupę stanowią pragmatycy. Przewodzi im główny bohater, którego jedynym celem jest uratowanie syna. Nie pyta o powody, nie zastanawia się nad przyczynami, lecz stara się działać, szukając praktycznych, przyziemnych rozwiązań.  ""Mgła"" jest filmem niezwykle cynicznym, pokazującym ludzi w niezbyt przyjemnym świetle. Na wstępie napisałem o antyreligijnej wymowie tego filmu i rzeczywiście tak jest. Darabont nie tyle krytykuje konkretną religię, ile raczej samą ideę religii i irracjonalnej wiary (nie tylko w słowo boże, ale także w literę prawa). Obserwujemy rosnący fanatyzm, który w czasach chaosu daje łatwe i emocjonalnie przystępne odpowiedzi na podstawowe pytania. Jednak ceną za to jest barbarzyństwo, brutalność i okrucieństwo, które zdaje się Darabonta przerażać jeszcze bardziej niż wyłaniające się z mgły potwory.  Znakomita Marcia Gay Harden jako wieszcząca koniec świata Pani Carmody to najjaśniejszy punkt ""Mgły"". Jej wyrazista i sugestywna kreacja sprawia, że różne grupy widzów mogą różnie odczytywać jej postać. Dla jednych będzie ucieleśnieniem islamskiego fanatyzmu, którego rezultatem jest zabijanie niewinnych i wymuszanie poświęcenia 'dla sprawy'. Dla innych będzie ona aluzją do Busha i wspierających go ultrakonserwatystów, stając się głosem w antyrepublikańskiej kampanii.  Co do samego filmu, to Frank Darabont okazał się całkiem sprawnym rzemieślnikiem, tworząc obraz z odpowiednio dawkowanym napięciem i dynamicznymi scenami akcji. Miejscami czuje się niewielki budżet produkcji, który sprawia, że filmowi brakuje gracji i staje się nadmiernie teatralny. Jednak to Thomas Jane jest największą wadą ""Mgły"". Aktor najwyraźniej postanowił 'położyć' film i niemalże mu się to udaje. Jego dziewiczej twarzy nie skala nawet cień emocji, nawet kiedy mięśnie twarzy wykrzywiają się w wymuszonych scenariuszem grymasach. Przesadzona dbałość o właściwy akcent sprawia, że więcej życia jest w lektorze obwieszczającym kolejny przystanek warszawskiego metra. Naprawdę nie sposób pojąć, co też Darabont widział w nim, że powierzył mu główną rolę.  Na szczęście reżyser powlókł fabułę wystarczająco grubą warstwą cynizmu, by nawet takie beztalencie jak Thomas Jane nie był w stanie zniszczyć wymowy filmu. Mroczny, pesymistyczny co do natury ludzkiej Darabont oferuje widzom przewidywalne, a mimo to niejednoznacze i jak najbardziej właściwe zakończenie. I choć fabuła nie jest tak tajemnicza jak w opowiadaniu Kinga, fani pisarza powinni wyjść z kina zadowoleni. "
Posterunek graniczny (2006),8,"Wakacyjna miłość, przypadkowy seks, głupi dowcip, przemożna nuda koszarowego życia i karmiona propagandą fobia - oto składniki niezbędne do przygotowania krwawej tragedii. W tle zaś ostatni rok istnienia Jugosławii i nadciągające widmo gorzkich lat, które już wkrótce zmienią Bałkany na następne dziesięciolecia.  Tytułowy posterunek graniczny znajduje się na linii oddzielającej Jugosławię od Albanii. Choć Albania nigdy Jugosławii nie zaatakowała, żołnierze armii jugosłowiańskiej wciąż karmieni są opowieściami o rychłej i nieuchronnej inwazji. W międzyczasie ich życie toczy się powoli przepełnione nudnym odbębnianiem swoich obowiązków. Ponieważ są młodzi, czas wolny spędzają na robieniu głupich dowcipów, piciu wódki i uprawianiu przygodnego seksu.  Seks bez zabezpieczenia to pierwszy krok do tragedii. Pewnego dnia dowódca jednostki odkrywa, że zaraził się syfilisem. Jego podstawowym problemem jest żona, której nie zamierza przyznawać się do zabawiania z niezbyt higienicznymi prostytutkami. Ogłasza zatem stan podwyższonego zagrożenia - wmawia żołnierzom bliską inwazję Albańczyków i zamyka jednostkę na trzy, niezbędne do wyleczenia tygodnie. Poza posterunek wychodzić może tylko młody żołnierz, który zna się trochę na medycynie i z miasta przywozi odpowiednie leki.  I tak oto mamy drugi krok ku tragedii. Młody żołnierz spotyka bowiem żonę dowódcy. Ta okazuje się być całkiem atrakcyjną kobietą i szybko między nimi wywiązuje się romans. O ile jednak dla chłopaka jest to tylko przelotna znajomość, o tyle dla niej jest to coś znacznie ważniejszego. Nasz bohater ma jeszcze przyjaciela w jednostce, który lubi robić różne kawały, głównie dowódcy posterunku. Jego najnowszy wyczyn może skompromitować dowódcę do końca jego dni. Nie myśli jednak o konsekwencjach, a te nieuchronnie prowadzą ku katastrofie.  ""Posterunek graniczny"" to ciekawa historia łącząca w sobie beztroski humor młodzieńczego życia z gorzkimi realiami świata. Z jednej strony można film traktować jako opowieść o dorastaniu, historię jednostkowych osób, których ignorancja zostaje skonfrontowana z konsekwencjami ich czynów. Z drugiej strony jest to opowieść o końcu pewnej epoki. Niezależnie od tego, jak oceniać Jugosławię i reżim Tito, scalał on w jedno różne nacje. Pod koniec lat 80-tych uległo to jednak zmianie i już wkrótce Bałkany stanęły w ogniu etnicznych wojen, najkrwawszych na europejskim kontynencie od czasów II Wojny Światowej. Tę gorzką przyszłość wyczuwa się w filmie niezwykle wyraźnie. Jest niczym powoli rozprzestrzeniająca się gangrena, jak fatum - wydaje się, że nic nie było w stanie jej powstrzymać, a ignorancja tylko jeszcze bardziej karmiła narastającą agresję.  Nowy obraz uznanego chorwackiego (wcześniej jugosłowiańskiego) reżysera Rajko Grlicia to skromny, porosty film, który mimo wszystko robi na widzu ogromne wrażenie. Grlić znakomicie żongluje emocjami, bezbłędnie łącząc komizm z tragizmem, tworząc obraz sentymentalny w gruncie rzeczy, lecz nie naiwny, by pozostać ślepym na mroczne aspekty sytuacji.  Duże uznanie należy się również obsadzie filmu. Obok uznanych twórców są i debiutanci, którzy jednak niczym swoim bardziej doświadczonym kolegom nie ustępują. Dodaje to tylko smaku i wiarygodności całości, która powinna spodobać się wszystkim fanom słowiańskiego kina. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Polak potrzebny od zaraz (2007),6,"Ken Loach pracuje na swoją etykietkę kinowego społecznika i publicysty i mało kto we współczesnym kinie czuje kino zaangażowane tak jak twórca ""Kes"". Jego najnowsza opowieść o ""zwykłym życiu"" jest dla polskich widzów niezwykła przynajmniej z jednego powodu – choć jak zwykle osnuta jest wokół problemu publicystycznego, to pierwszy raz jest to zarówno problem brytyjski, jak i polski.  Symbolicznie wyraża to rola Lesława Żurka, który poniekąd ""przedłuża"" w filmie Loacha postać przedstawiciela młodej polskiej emigracji zarobkowej, otwartą w nowelowej ""Odzie do radości"". W filmie ""Polak potrzebny od zaraz"" jest on bohaterem drugiego planu, wybijającym się z bezimiennego tłumu emigrantów, szukającym na Wyspach szansy na lepsze życie. Pierwszy plan zarezerwowany jest jednak dla Angie – trzydziestoletniej Angielki, która jako pracownica jednej z setek agencji pośrednictwa pracy werbuje za niewielką opłatą szczęśliwców, którzy za mityczne funty gotowi są obsługiwać taśmy w angielskich fabrykach. Rodzima waluta okazuje się jednak droga i sercom Brytyjczyków, którzy zamiast ochoczo płacić, naciągają jeszcze zdesperowanych obcokrajowców.  Angie jest rozbitkiem błąkającym się od jednej pracy do drugiej, borykając się dodatkowo z ciągłym zrzędzeniem rodziców. Nieustannie suszą jej głowę, że powinna zaopiekować się swoim synem, który z prozaicznych, finansowych powodów mieszka z dziadkami. Dziewczyna, która tak naprawdę czuje się wyzyskiwana na równi z emigrantami, bierze sprawy w swoje ręce – otwiera własną agencję pośrednictwa i tłuste funty spływają teraz bezpośrednio do jej kieszeni. Z dobrodziejstwem inwentarza przejmuje też srogie razy od oszukujących pracodawców i oszukanych pracowników. W końcu – nawet jeśli stara się je ignorować – przejmuje też inne niezliczone problemy. Zwłaszcza (jak to u Loacha) te moralne.  ""Polak potrzebny..."" jest moralitetem, w którym tradycyjnie naprzeciw problemów, które pozornie wydają się bezpiecznie uwięzione w prasowych artykułach i podręcznikach historii, postawiony zostaje człowiek w pełnej swojej krasie, a więc i pełen własnych ograniczeń. Taka jest Angie i taki jest Irańczyk, którego w zwyczajnym ludzkim odruchu zabiera wraz z rodziną do swojego domu. Bo chociaż – jak głosi oryginalny tytuł filmu – to wolny świat (""It's a Free World...""), nie wszyscy mają tu równe szanse i nie każdy dostanie tu wymarzone, choć z pozoru banalne zezwolenie na pracę. Zresztą w równie ludzkim odruchu Angie gotowa jest nieco później wykopać tego samego człowieka na ulicę. W nowoczesnej dżungli Loach nie widzi bezimiennego systemu, tylko ludzi reprezentujących jego macki. Jego bohaterka wybiera: starając się zapewnić dostatek swojej rodzinie, skazuje na głód inną. Sprawa okazuje się prosta, kiedy ludzie zamieniają się w cyferki na arkuszu rozliczeniowym.  Ken Loach to stary wyjadacz, który doskonale wie jak skonstruować opowieść, by nie pozostawić widza emocjonalnie obojętnym. A jednak jego ostatni film ugina się nieco pod ciężarem doraźności. Być może Anglik za bardzo chciał być uczciwy wobec wszystkich swoich bohaterów i sytuacji w jakiej się znajdują, by pozwolić się mocniej porwać opowieści. Każdy element ma tu swoją funkcję, coś ma pokazać, wyjaśnić, udowodnić. Szkoda, że historia chwilami przegrywa ze ""Sprawą"". Ale siła Loacha ciągle tkwi w tym samym – wskazując problem palcem, nie poprzestaje na pokazaniu skomplikowanych wyborów ludzi, którzy chcą wieść ""tylko"" zwyczajne życie. Pozostaje ze swoimi bohaterami, bez względu na to gdzie zaprowadzą go ich wybory. Pozostaje, gdy okazują się słabi. Nie odwraca się, kiedy proste słowa, którymi zwykli zaklinać rzeczywistość, zaczynają brzmieć bełkotliwie."
John Rambo (2008),5,"Na świecie jest kilka rzeczy pewnych. Jedną z nich jest podstawowa prawda, że wszyscy umrzemy; drugą – powszechnie wiadomy fakt, że z Johnem Rambo nie ma żartów. Wkurzysz chłopaka, znęcając się nad staruszką, śmiejąc się z weteranów czy krzywdząc kobiety, dzieci i okularników – to wypruje ci falki, wydłubie oczy i poderżnie gardło. Tu nie ma żartów, tu chodzi o zasady, które każdy duży i mały chłopiec znać powinien.  Sylvestra Stallone znają wszyscy. Złośliwi powiedzieliby, że to jeden z tych niesamowitych przypadków, kiedy to człowiek obdarzony twarzą nieskażoną inteligencją stał się legendą kina. Bądźmy jednak fair. Dwie największe kreacje Stallone'a (Rocky i Rambo) to nie tylko maszyny do zarabiania pieniędzy, ale też ikony, w których przegląda się i które kocha Ameryka. Rocky utożsamia sobą klasyczny amerykański mit self-made mana, Johny zaś przywiązanie do zasad, które stworzyły ten kraj. Łączy ich nie tylko ten sam grymas twarzy, ale i fakt, że jak trzeba, to jeden jak i drugi potrafi porządnie przyłożyć.  Mało kto jest w stanie policzyć te wszystkie trupy, które zakasował Rambo w czterech odsłonach swoich przygód. Z łatwością można za to policzyć kobiety, z którymi oddawał się rozkoszy. ""John Rambo"" kultywuje tą chlubną, maskulinistyczną tradycję wrażliwego macho. Pretekstem co prawda jest kobieta, ale jak wiadomo chodzi o to, aby zarżnąć jak najwięcej wrogów. A tą umiejętność nasz bohater opanował do perfekcji. Wielki nóż, łuk i ostre strzały, mordercze chwyty umięśnionych łapsk, cały ten (niebezpiecznie falliczny) arsenał odciska swoje bezwzględne piętno na ciałach przeciwników. Powiedzmy sobie jednak szczerze: niepotrzebnie zaczynali z Rambo - teraz mają za swoje.  Sylvester Stallone potrafi budować swoje dzieła w ten sposób, że nie tylko łapią za gardło, ale i za inne organy. Tak jest i tym razem. Najpierw jesteśmy świadkami nadzwyczaj sadystycznych gierek i brutalnych rzezi dokonywanych na ludności cywilnej przez juntę wojskową w Birmie. Aby potem, kiedy już każdy ma dość ćwiartowania, palenia żywcem dzieci, gwałcenia kobiet i kłucia bagnetami nieletnich, John Rambo mógł wreszcie zrobić porządek. W ten sposób każdy akt brutalności (no może z wyjątkiem niektórych dialogów) jest w tym filmie w pełni uzasadniony. Chrześcijaństwo chrześcijaństwem, ale kto mieczem wojuje od miecza ginie, jak przekonają się nasi bohaterowi.  Wszystkie wrażliwe dziewczynki oraz eteryczni intelektualiści szukający w kinie przeżyć duchowych i podróży mentalnych mogą przeżyć swoisty zawód. Z drugiej strony, po co kupowali bilet? Każdy człowiek przy zdrowych zmysłach przecież dobrze wie, że Rambo to nie są żadne ""ecie pecie"", ale solidne, męskie kino, gdzie trup ściele się gęsto, krwawo i obficie. Szkoda czasu na gadanie i refleksje, gdy sprawa wzywa. I bardzo dobrze. Za to w końcu kochamy poczciwego, umięśnionego weterana z wydętą wargą."
Joshua (2007),8,"Każdy, kto posiada młodsze rodzeństwo, zrozumie Joshuę. To biedne dziecko, któremu pozornie sympatyczni rodzice nie dostarczyli dostatecznie dużo ciepła i miłości. Matka (Vera Farminga) – rozhisteryzowana lekomanka; ojciec (dobry Sam Rockwell) – niedojrzały harcerz; babka (Celia Weston) – fanatyczna chrześcijanka. Czy w takim towarzystwie nieprzeciętnie inteligentny dziewięciolatek może spokojnie rozwijać wybitną osobowość?! Jakby tego było mało, w mieszkaniu pojawiło się pomarszczone niemowlę, które skupiło na sobie uwagę całej rodzinki. Joshua stara się jak może, by choć na chwilę zaakcentować swą obecność: wymiotuje, mdleje w trakcie koncertu szkolnych talentów. Gdy standardowe metody nie skutkują, małoletni bohater zaczyna korzystać z bardziej niekonwencjonalnych sposobów...  Początkowe partie filmu George'a Ratliffa stanowią satyrę na dobre towarzystwo z Manhattanu, które zachwyca się bez umiaru własnymi pociechami. Stopniowo jednak ta dziecięca zupka gęstnieje, a delikatne łaskotki tężeją pod nadmiarem ukrytych pretensji. Reżyserowi marzyła się inteligentna trawestacja ""Dziecka Rosemary"" - kamera penetruje wnętrza eleganckiego mieszkania rodziny Cairnów, wydobywając ich klaustrofobiczny charakter. Na pierwszy plan wysuwają się też paranoiczne lęki matki próbującej za wszelką cenę chronić nowo narodzoną córeczkę.  Psychologia ustępuje w pewnym momencie chęci zaspokojenia potrzeb widzów, a ciekawe portrety bohaterów rozpływają się w oparach suspensu. Twórcy osiągają go za pomocą masochistycznej muzyki fortepianowej, która wyznacza rytm kolejnych ujęć. Reżyser traci cenne minuty na budowanie scen-straszaków nie wnoszących niczego ciekawego do opowiadanej historii. Warto jednak przeczekać tę partię filmu dla kapitalnego zakończenia, które rzuca na ""Joshuę"" zupełnie nowe światło.  Dzieła Ratliffa zdecydowanie nie powinni oglądać planujący powiększenie rodziny małżonkowie - ""Joshua"" wzbudza silne odruchy anty-dziecięce. Finałowa piosenka w wykonaniu tytułowego bohatera brzmi jak połączenie wodewilu z wyznaniem o byciu maltretowanym przez dorosłych. W rzeczywistości jest to jednak wredny chichot nad upadającym autorytetem dorosłych. Skończyły się piękne czasy, gdy rodzice mieli władzę nad zdyscyplinowanym potomstwem. Cytując nowy film braci Cohen: Stany Zjednoczone to nie kraj dla starych ludzi. Prawdziwym tronem jest dziś kołyska."
Ładunek 200 (2007),8,"Jest rok 1984. Andropow nie żyje, trwa wojna w Afganistanie. Imperium zaczyna się sypać. Wszędzie pojawiają się oznaki rozkładu, ludzie zamieszkujący ZSRR już dawno są martwi. Teraz rozpaczliwie próbują zmartwychwstać, rzucając się w przepaść. Ślepo wierzą w to, że kiedy sięgną dna, będą mogli się podnieść. Umierający świat przypomina jednak niekończącą się otchłań. Nie ma od czego się odbić, pozostaje tylko liczyć na cud. I cud się zdarzył. Ze zgnilizny rodzi się nowa, uśmiechnięta i zadowolona z siebie Rosja, gdzie Bogiem są pieniądze.  Aleksei Balabanov chciał się ponoć ""Ładunkiem 200"" rozliczyć z sentymentem Rosjan za minionymi czasami. Jeżeli tak, to z całą pewnością mu się udało. Dawno już nie było (no może z wyjątkiem ""Import/Eksport"", ale to jednak inne kino) tak przerażającego i przede wszystkim odstręczającego obrazu rozpadu, marazmu i obojętności. Obraz twórcy znakmoitego ""Brata"" to jednak coś dużo więcej niż pocztówka znad przepaści – to dostojewszczyzna w stanie czystym.  W prowincjonalnym miasteczku zostaje porwana córka miejscowego notabla. Śledztwo w tej sprawie (właściwie we własnej) prowadzi upiorny milicjant. Równolegle do historii, która pozornie kojarzyć się może ze znakomitym filmem Elio Petri ""Śledztwo w sprawie obywatela poza wszelkim podejrzeniem"", pewien profesor naukowego ateizmu doświadcza rzeczy i ludzi, które każą mu się otworzyć na Boga. Tyle że Boga i duszy za bardzo nie widać. Widać za to wszechogarniający syf i kursujące samoloty z tytułowym ładunkiem - trupami wracającymi z Afganistanu.  Film Balabanowa nie kokietuje obrazem, nie chce się podobać, ale nie jest też przeraźliwie sterylny jak wspominany obraz Seidla. Mimo całej dotkliwości przedstawionego świata reżyser zachowuje wobec niego dystans. Nie ma mrugnięć okiem, ale nie ma i epatowania. Ot, po prostu takie życie, taki kraj i nic ponad to.  Największą siłą ""Ładunku 200"" jest wielowymiarowość bohaterów i opowiadanej historii. Można ją czytać politycznie i tak interpretować konkretne postaci; można też metaforycznie jako pewne postawy wobec Boga (czy raczej jego braku). Za każdym razem jednak postacie nie redukują się do czystych figur, ale są pełnowartościowymi osobami. Na kilometr wieje tutaj przetrawionym i twórczo wykorzystanym dorobkiem autora ""Biesów"". W przeciwieństwie jednak do Dostojewskiego brak tu możliwości, a nawet nadziei odkupienia.  Dzieło Balabanova nie jest filmem łatwym i lśniącym błyskotkami. Jest za to obrazem, który każdego weźmie pod but. Czasami jednak taki kop jest bardziej potrzebny i twórczy niż tysiące uśmiechów i poklepywań po plecach."
Glina czy łajdak (1979),6,"Komisarz Stanislas Borovitz (Jean-Paul Belmondo) ma dziwne przyzwyczajenia. Lubi urządzić kemping w parszywej okolicy tylko po to, by ostrzelać rzezimieszków, którzy spróbują go okraść. Gdy odwiedza rodzinę zamordowanego policjanta, drzwi otwiera za pomocą zderzaka swego wypasionego samochodu. Poza tym jest taki jak wszyscy: pije i uprawia nierząd (z uroczą pisarką).  Akcja filmu ""Glina czy łajdak"" rozgrywa się w malowniczej Nicei, gdzie o wpływy walczą dwaj bezwzględni gangsterzy. Część policjantów jest na ich usługach, więc do akcji musi wkroczyć człowiek z zewnątrz (czyli Stanislas). Jego metody działania są niekonwencjonalne, ale skuteczne – bohater bez skrupułów tłucze każdego, kto stanie mu na drodze.  Belmondo dobija tu do pięćdziesiątki, ale próbuje zgrywać się na młodzieniaszka. Wykonuje dzikie popisy akrobatyczne i bije się jak zawodowy bokser. Szkoda, że widz nie otrzymuje szansy obejrzenia go w trakcie akcji łóżkowej – ocenilibyśmy jego możliwości jako kochanka. Zgrabne kobiece nogi uginają się pod ciężarem uroku osobistego aktora, który znakomicie czuje się w konwencji lekkiej komedii kryminalnej.  Reżyser Georges Lautner zabawia się ""Strażą przyboczną"" Kurosawy, chwilami przeskakuje w rejony westernu (scena bijatyki w lokalu gastronomicznym), ale nigdy nie zapomina o elegancji wykonania. O ileż przyjemniej ogląda się ""Glinę czy łajdaka"" w porównaniu z nieświeżym hamburgerem w stylu ""Taxi 4"". Ćwierć wieku starczyło, by Francuzi zatracili resztki oryginalności i uroku.  Wśród materiałów dodatkowych znajdujących się na płycie znajdziecie wywiad z reżyserem filmu, który opowiada, jak doszło do jego współpracy z Belmondo. Film zaopatrzono zarówno w polskiego lektora, jak i napisy. Voila!"
Kroniki Spiderwick (2008),8,"""Kroniki Spiderwick"" nie są (jak może sugerować tytuł) fascynującym opisem wykopków i sianokosów w malowniczej posiadłości na prowincji. Film Marka Watersa (""Wredne dziewczyny"") to naładowane ostrą amunicją fantasy, przy którym nawet wyrobieni dorośli poczują dziki dreszcz emocji. Nie ma się co dziwić, za scenariusz odpowiadają twórcy ""Shreka"" i ""Piratów z Karaibów"". Ci panowie mają w małym palcu wyczucie materii kina – wiedzą kiedy docisnąć pedał gazu, by widz wiedział, na co wydał kasę.  Film zaczyna się niewinnie. Do zapuszczonego domu na odludziu przyjeżdża rozbita rodzina: mama, starsza siostra oraz bliźniacy Jared i Simon (Freddy Highmore w podwójnej roli). Na miejscu znajdują bogate zapasy miodu, sosu pomidorowego oraz sól rozsypaną przy oknach. Wcześniej domostwo zamieszkiwała ciocia Lucinda (Joan Plowright), która teraz przebywa w zakładzie psychiatrycznym. Jared nie chce spędzić młodości wśród dzikich lasów, więc marzy o przybyciu ojca. Ten z pewnością zabierze go z powrotem do Nowego Jorku. W trakcie przeszukiwań strychu chłopiec odnajduje tajemniczą książkę, która okazuje się przewodnikiem po magicznej rzeczywistości. Jared jeszcze nie wie, że za chwilę przyjdzie mu się zmierzyć z okrutnym ogrem Mulgarathem i armią jego upiornych popleczników...  Waters z wprawą godną uroczego iluzjonisty snuje na ekranie rodzinny dramat, by za chwilę wpuścić swych bohaterów do świata czarów. ""Kroniki"" mają wówczas wymiar klasycznej baśni. Częściej jednak stanowią kino akcji w stylu ""Szklanej pułapki"", gdzie garstka śmiałków mierzy się z zastępami czarnych charakterów. Reżyser stawia na pościgi i ucieczki, podczas których płynnie mieszają się ze sobą światy ludzi i magicznych istot.  Dobra rozrywka nie zaspokaja jednak ambicji twórców, a opowieść o obronie domu staje się punktem wyjścia dla rozprawy na temat kryzysu ojcostwa. W ""Kronikach Spiderwick"" rodzic przestaje spełniać funkcję zapewnienia bezpieczeństwa potomstwu. Zajęty własnymi marzeniami zostawia dzieci na pastwę losu. W symbolicznej scenie Jared rzuca się z nożem na postać swego ojca... Freudowskie tropy giną jednak w nostalgicznym zakończeniu, które działa niczym zasłona dymna dla wcześniejszych ponurych rozważań. Rodzice mogą więc być spokojni po wyjściu z kina. Na razie..."
"Najpierw strzelaj, potem zwiedzaj (2008)",8,"Stare powiedzenie mówi: zobaczyć Neapol i umrzeć. Rzecz w tym, jak udowodnił Tony Soprano, że właściwie to miasto to nic więcej jak syf i kiła. Co innego taka Brugia. Zwana Wenecją Flamandii, pełna gotyckich kościołów, zmurszałych budynków i urokliwych kanałów. Nadaje się w sam raz, aby w niej dokonać żywota. Szczególnie wtedy, gdy się zawodowo robi w zabijaniu i z śmiercią obcuje się na co dzień.  Dwóch cyngli po spartaczonej robocie zostaje odesłanych na przymusowe wakacje do Brugii. Stary i zmęczony życiem chce zwiedzać, młody i impulsywny najchętniej by stąd zniknął. Obydwaj czekają na telefon od szefa. Harry mógłby ich zapewne zamelinować w jakiejś norze pod Londynem, ale ma wobec nich inne plany. Nie pozostaje więc naszym bohaterom nic innego, jak zobaczyć kilka zabytków, wdać się w kilka burd, romans z dilerką i namiętne dyskusje z pewnym karłem dotyczące zbliżającej się wojny między białymi i czarnymi. Wszystkich zainteresowanych informuję, że Wietnamczycy będą po stronie czarnych.  Film Martina McDonagha to prawdziwy powiew świeżości. Dawno już nie było filmu tego gatunku, z tak inteligentnymi, absurdalnymi, a przy tym naprawdę zabawnymi dialogami. Świetnie napisane teksty potrafią tchnąć życie nawet w tak mdłego aktora jak Colin Farrell. Idol nastolatek przyciśnięty reżyserskim butem zaskakująco sprawnie sobie radzi, a nawet, o dziwo, ogląda się go z taką samą przyjemnością jak Brendana Gleesona. Nic to jednak w porównaniu z magnetyzmem i charyzmą Ralpha Fiennesa, który gdy tylko się pojawia, zagarnia cały ekran dla siebie. No może przebija się jeszcze Brugia, której obraz przypomina odrealnioną, senną i obumierającą Wenecję z ""Nie oglądaj się teraz"" Roega.  ""Najpierw zwiedzaj, potem strzelaj"" jest obrazem niejednoznacznym i oryginalnym. Reżyser sprawnie i płynnie łączy czarną, momentami makabryczną komedię z kinem gangsterskim i krwawą makabreską. Film sprawnie oscyluje pomiędzy żartem a krwawą sieczką, sprytnie grając z naszymi fabularnymi oczekiwaniami. Co więcej, po seansie ma się nieodparte wrażenie nie tylko uroku filmu McDonagha, ale i jego niepokojącej amoralności.  Reasumując - życie, jak i Burgia, to nie bajka. Raczej absurdalna miotanina, w której nic nie przyświeca, a całość tak jak widok z wieży przyćmiewa mgła. Niektórym, tak jak Harry'emu, chodzi o zasady (w końcu coś w życiu powinno być trwałego), innym o kolejną szansę, a jeszcze innym o odrobinę spokoju. W kinie zaś chodzi o to, że czasem udaje się trafić na coś, co nas pozytywnie zaskakuje. I dlatego warto żyć i chodzić do kina."
"Gdzie jesteś, Amando (2007)",6,"Czy grzech zawsze jest grzechem? Czy postępując zgodnie z tym, co jest słuszne, można kogoś skrzywdzić? Czym jest miłość, czym rodzina? Te i inne pytania stawiają przed bohaterami i widzami twórcy ""Gdzie jesteś Amando?"" Dennis Lehane, autor książki, i Ben Affleck, reżyser kinowej adaptacji. Z pozoru prosta detektywistyczna historia o poszukiwaniach zaginionej dziewczynki jest w rzeczywistości opowieścią o mężczyźnie, którego ideały i poglądy zostają wystawione na próbę.  Patrick Kenzie to prywatny detektyw działający tam, gdzie się wychował – w biednej części miasta. O jego dzieciństwie niewiele wiadomo, jednak z tego, co mówi i co widać na ekranie, nietrudno domyślić się prawdy. Jak większość dzieciaków wychowywał się praktycznie bez rodziny. Jego światem była ulica. Wszystkiego, co wie o grzechu i byciu dobrym, nauczył się od księży. W chaosie i okrucieństwie życia na ulicy katolicyzm zaoferował mu pewność, porządek i stabilizację. Jednak teraz, za sprawą przypadku zaginięcia małej dziewczynki, wszystkie te z pozoru proste prawdy zostaną przetestowane w sposób całkowicie bezwzględny.  Każdy kolejny krok w śledztwie to cios dla jego przekonań. Śmierć niereformowalnego pedofila uznana zostaje za czyn bohaterski i właściwy, lecz przecież piąte przykazanie mówi wprost: Nie zabijaj. Kradzież, spisek, szantaż to rzeczy piętnowane jako grzech, lecz ich rezultaty są zaskakująco pozytywne. Patrick dochowa wierności swoim ideałom. I zapłaci za to wysoką, niemalże najwyższą cenę.  Lehane i Affleck uczynili z Patricka postać tragiczną poprzez utrzymanie ambiwalentnego stanowiska wobec zasad katolickiego wychowania. Tworzy to niezwykle interesujący obraz psychologiczny, z którym Affleck jednak nie do końca sobie poradził.  Nie ulega wątpliwości, że Ben Affleck zrobiłby wszystkim wielką przysługę, gdyby zapomniał o aktorstwie i skoncentrował się na reżyserii – ta wychodzi mu zdecydowanie lepiej. ""Gdzie jesteś Amando?"" to solidna produkcja, z dobrze zarysowanymi postaciami. Jednak filmowi zabrakło ciężaru emocjonalnego i dystansu. Affleck nie do końca potrafi pozostać obiektywnym obserwatorem. Wyraźnie czuje się, że w konflikcie ideologicznym zajmuje stanowisko, a końcowe sekwencje sprawiają wrażenie jakby zrealizowane były przez kogoś patrzącego na wszystko z góry, z pełnym satysfakcji uśmiechem ""A nie mówiłem wam"" na ustach. Mam niejasne wrażenie, że Clint Eastwood (świetnie zaadaptował inną powieść Lehane'a ""Rzeka tajemnic"") poradziłby sobie lepiej. Mimo to należą się Benowi brawa i zachęta do kręcenia dalszych filmów.  Nie zawodzi za to jego brat Casey. Powoli, całkiem niepostrzeżenie wyrasta nam prawdziwy aktorski diament. I choć nie jest to kreacja tego kalibru co w ""Zabójstwie Jesse'ego Jamesa przez tchórzliwego Roberta Forda"", to Affleck udowadnia, że talent posiada. Nie sposób również pominąć rewelacyjnej Amy Ryan. Póki co rola ćpunki i nieodpowiedzialnej matki to jej największe osiągnięcie aktorskie, słusznie nominowane do Oscara.  ""Gdzie jesteś Amando?"" to bardzo dobre kino psychologiczne. Być może nie pozostanie na dłużej w pamięci widzów, lecz z całą pewnością warto się z nim zapoznać. "
Chłopiec z latawcem (2007),6,"Marc Forster i David Benioff powracają do korzeni swojej filmowej twórczości. Ten pierwszy rozpoczynał reżyserską karierę od ""Everything Put Together"" i ""Czekając na wyrok"". Ten drugi zaczął od scenariusza ""25 godziny"". W ""Chłopcu z latawcem"" odnajdziemy echo tamtych obrazów: pragnienie odkupienia, piętno przeszłości, skomplikowane relacje rodzinne.  Oparty na znanej książce Khaleda Hosseiniego film to historia Afgańczyka mieszkającego w Ameryce, który po latach musi skonfrontować się ze swoją własną, jakże mroczną przeszłością. W 1978 roku Amir był małym chłopcem, którego najlepszym przyjacielem był syn służącego Hassan. Pewnego dnia Amir jest świadkiem tego, jak kierowany lojalnością wobec przyjaciela Hassan daje się pobić i zgwałcić trójce wyrostków. Amir uda, że nic nie widział. Zawstydzony heroiczną postawą Hassana i swoim własnym tchórzostwem, nie może znieść obecności chłopaka. Zrobi zatem wszystko, by zapomnieć o swojej hańbie.  Jest rok 2000. W Afganistanie trwają w najlepsze rządy Talibów. Amir, początkujący pisarz, otrzymuje telefon z Pakistanu od dawno niesłyszanego przyjaciela rodziny. Telefon ten daje mu szansę na odkupienie i zaleczenie własnych i cudzych ran. Musi tylko choć raz nie być tchórzem.  ""Chłopiec z latawcem"" to skromny obraz próbujący przybliżyć człowiekowi Zachodu afgańską mentalność. Udaje się to głównie za sprawą amerykańskich twórców u sterów produkcji i uniwersalnej fabuły. Jak bardzo jest ona uniwersalna zauważą wszyscy ci, którzy obejrzą również chociażby ""Pokutę"".  Forsterowi i Benioffowi udaje się opowiedzieć wzruszającą i przejmującą historię osobistej krzywdy, która jednocześnie jest alegorią całego Afganistanu gwałconego raz za razem przez obce i własne siły. Duża w tym zasługa azjatyckiej obsady. Prym wiedzie znany ze ""Smaku wiśni"" Homayoun Ershadi w roli ojca Amira. Jest to znakomita, wielowarstwowa kreacja, która zdecydowanie wzbogaca cały obraz. Duże uznanie należy się także debiutującym na ekranie młodym aktorom - spisali się oni na medal.  To raczej Forster, Benioff i Hosseini są tymi, którzy w najmniejszym stopniu zasłużyli na pochwały. Zrobili film ciekawy, intrygujący, pod wieloma względami niezwykle odważny. Jednak popełnili też kilka błędów. Najważniejszym z nich jest zbyt dopasowana do siebie fabuła. Wszystko jest zapięte na ostatni guzik. Kiedy na wstępie wspominany jest sierociniec, to później zostanie on pokazany. Wszystko rozgrywa się w niewielkim gronie postaci, a dramatyczne sytuacje ulegają zbyt prostemu rozwiązaniu. Mało satysfakcjonujące jest też zakończenie; zbyt naiwne, by traktować je na poważnie.  Forster nie schodzi jednak poniżej pewnego poziomu, co ratuje przed porażką i ten film. ""Chłopiec z latawcem"" ma w sobie dużo liryzmu, jakby reżyser sam był Afgańczykiem. Obraz stworzono na kształt bukoliki, w którą następnie tchnięto mroczną duszę. Prowadzi to do nader intrygującego i niepokojącego rezultatu. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Zbrodnia ferpekcyjna (2004),6,"Álex de la Iglesia opowiada przewrotną i podszytą czarnym humorem historię o tym, czego mężczyźni boją się najbardziej, a kobiety pragną ze wszystkich sił - o małżeństwie. Przy okazji zaś dostaje się współczesnej kulturze opętanej manią posiadania i pragnieniem sławy wykreowanym przez reality show.  Rafael González zdaje się mieć wszystko. Jest pewny siebie, ma gadane, potrafi zbajerować wszystkich zawsze i wszędzie i wykorzystuje to bezwstydnie, głównie w kontaktach z kobietami. A ma z czego przebierać: blondynki, brunetki, mężatki i panny - wszystkie są u jego stóp i wszystkie na wyciągnięcie ręki, gdyż pracuje w centrum handlowym otoczony wianuszkiem chętnych asystentek sprzedaży.  Wśród nich jest ta jedyna, której wygląd budzi w Rafaelu niezwykle intensywne uczucia, lecz nie są one zbyt przyjemne. Nie ma zatem nic dziwnego, iż to właśnie toaleta przypieczętowała ich przyszłość. Rafael, po przegranym konkursie na kierownika piętra, podczas kłótni ze swym rywalem przypadkowo go zabija. Świadkiem tego jest Lourdes, która szkołę skończyła dość szybko, lecz aż tak głupia nie jest, by przepuścić nadarzającą się okazję. Szantażem wymusza na Rafaelu rozpoczęcie wspólnego pożycia, a w końcu zaciąga nieszczęśnika przed ołtarz.  Niezwyciężony byczek znalazł równego sobie torreadora i nagle arena jego codziennych podbojów zmienia się w piekło mąk i poniżenia. Im niżej upada Rafael, tym bardziej rośnie duma i pewność siebie Lourdes. W akcie desperacji nasz bohater wymyśla skomplikowaną intrygę, która ma go uwolnić od niechcianej wybranki serca. Czy jednak dobrze na tym wyjdzie - przekonacie się sami.  De la Iglesia ma dość specyficzne poczucie humoru, czego wyraz daje w ""Zbrodni ferpekcyjnej"". Męki, jakie cierpi Rafael, są tak realistyczne i absurdalne zarazem, że naprawdę trudno jest się powstrzymać od śmiechu. Do tego duża doza ironii i szczypta cynizmu podkreślają tylko całą kompozycję. Oczywiście jest tu też sporo typowo latynoskiego sentymentalizmu i skłonności do telenowelizowania każdej historii. Dzięki jednak barwnym i wyrazistym bohaterom całość ogląda się z dużą dozą przyjemności.  Guillermo Toledo całkiem znośnie radzi sobie z główną rolą. Choć mogliśmy go w Polsce oglądać na dużym ekranie już kilkakrotnie, to z całą pewnością właśnie ta rola zostanie zapamiętana najlepiej. Brawa należą się też Mónice Cerverze, która znakomicie zagrała główną rolą żeńską. Muszę stwierdzić, że od czasu Roseanne nie było na ekranie podobnej diablicy.  Film ma kilka dziur i dłużyzn. Niektóre dowcipy są wyraźnie przekombinowane. Jednak w sumie Hiszpanie proponują dobrą rozrywkę, a przecież w kinie właśnie to często jest najważniejsze. "
Redukcja (2006),6,"Praca w korporacji ma to do siebie, że angażuje całego człowieka. Prawdziwa firma zapewni nam nie tylko automat z tanią colą, wspólne wyjścia na łyżwy i do knajpy, a także firmowe wyjazdy integracyjne. Tam właśnie ludzie mają okazję lepiej się poznać, zadzierzgnąć więzi przyjaźni i zbudować relacje, które zaprocentują zwiększeniem efektywności pracy. A biznes to biznes, chodzi o zysk, nieważne czy sprzedajesz pomidory, czy broń. Ale czy aby na pewno?  Fabuła ""Redukcji"" jest prosta. Opowiada ona o wyprawie pracowników pewnej firmy zbrojeniowej, których wspólna wycieczka w rejony dzikich pól Europy Środkowo-Wschodniej zmienia się w krwawą łaźnię. Szybko i konsekwentnie kolejni członkowie wesołego zespołu Palisade Defence są eliminowani. Ktoś traci nóżkę, komuś podrzyna się gardło, a kogoś przypieka się miotaczem ognia. W dzikich lasach nie kryje się jak widać bestia, ale starzy klienci. No cóż, jak mówi stare przysłowie: nosił wilk razy kilka, ponieśli i wilka.  Schemat filmu wydaje się typowy do bólu, a jednak tu miła niespodzianka: dziełko Christophera Smitha jest nie tylko zabawne, inteligentne, niejednoznaczne, krwawe, ale i świeże. Reżyser nadzwyczaj sprawnie łączy ze sobą czarną komedię, makabreskę, krwawy dreszczowiec, krytykę społeczną i dziwaczny moralitet. Problem z przechowaniem obciętej nogi sąsiaduje z całkiem serio podanymi obrazami tortur czy też widokami opuszczonego obozu koncentracyjnego z czasów wojny w Jugosławii.  Cała ta krwawa mielonka konwencji i gatunków podana jest w dość ciekawej formule narracji. Smith bawi się swoją opowieścią, gra z chronologią i przestrzenią. Przy wszystkich ambicjach reżysera ""Redukcja"" to doskonała, choć momentami niepokojąca i moralnie dwuznaczna, zabawa kinem i w kino. Wszyscy fani makabry i czarnego humoru powinni czuć się usatysfakcjonowani.  Wydanie DVD jest standardowe i nie zawiera żadnych fajerwerków. Widz ma możliwość zobaczenia filmu z napisami i z lektorem, a także dostęp do wybranych scen i możliwość zobaczenia zwiastunów innych filmów dystrybutora."
Aż poleje się krew (2007),9,"Takiego filmu już dawno Amerykanie nie nakręcili. Wielkie epickie kino, chłodne i zimne w swojej perfekcji, zwieńczone makabrycznym i groteskowym finałem. Rozegrany na przemian na zbliżeniach twarzy i dalekich ujęciach jałowych przestrzeni epos poraża zarówno swoją siłą, jak i niepokojącą niejednoznacznością, która nie daje się zamknąć w prostych formułkach. Perfekcyjny formalnie, intelektualny i z pozoru bez uczuć, tętni jednak wewnętrznym, głęboko skrywanym napięciem. Koncept i charaktery zmagają się ze sobą niczym bezwzględny przedsiębiorca i cyniczny kapłan. Całość daje efekt na swój sposób porażający. W końcu doczekaliśmy się obrazu, wobec którego nie można przejść obojętnie.  ""Aż poleje się krew"" to adaptacja ""Oil"" Uptona Sinclaira. Literacki pierwowzór posłużył Andersonowi tylko jako fabularna baza. Historia Davida Plainview to jego w pełni autorskie dzieło, które przenika duch Faulknera. Choć proza autora ""Absalomie, Absalomie"" jest duszna i gęsta, a film Andersona zimny i na swój sposób wykalkulowany, to łączy je podskórne podobieństwo. Wbrew temu co zwykło się mówić o ""Aż poleje się krew"" pod powierzchnią obrazu pulsują gorące emocje. Pożądanie, nienawiść, ambicja, cierpienie, pustka i niespełnienie – przenikają wszystkich bohaterów, a wyrażają je drobne gesty, spojrzenia i aluzje. Wszystko co stłumione musi kiedyś wytrysnąć niczym teksańska ropa – ten paroksyzm nie przyniesie nikomu spełnienia. A tytułowa krew niczego nie odkupi.  Złośliwi twierdzą, że Paul Thomas Anderson zapragnął zostać drugim Orsonem Wellesem, a do szczęścia zabrakło mu własnego ""Obywatela Kane'a"". Co do jednego wszyscy się zgadzają: ""Aż poleje się krew"" to dzieło perfekcyjne formalnie. Każdy kadr, ujęcie, gest są tu bezbłędnie wystudiowane – prócz jednej sceny nie słychać w filmie ani jednej fałszywej nuty. Daniel Day-Lewis, to prawdziwy gigant, ale młody i niepokojący Dano nie ustępuje ani na moment pod jego naporem.  Przy całych tych zachwytach dawno nie było amerykańskiego obrazu, który budziłby tak skrajne opinie u ludzi zawodowo parających się kinem. Anderson to dla jednych geniusz, dla innych pretensjonalny gówniarz obnoszący się z wykoncypowanym, pozbawionym życia molochem. Nie będę ukrywał, że zaliczam się do tych, którzy uważają, że Andersonowi udała się rzecz niezwykła. Zrobił film niejednoznaczny, dający odczytywać się na wielu płaszczyznach, w którym tak jak przestrzeń i krajobraz Teksasu mimo klaustrofobii nadbudowują się gdzieś w naszej świadomości, tak i w wystudiowane relacje między postaciami wsącza się niespodziewanie życie.  ""Aż poleje się krew"" jest obrazem świadomie łamiącym konwencję. Filmem epickim, przywołującym skojarzenia chociażby z ""Olbrzyma"" George’a Stevensa. Pod koniec jednak przeradza się w makabryczną groteskę, pojedynek dwóch do granic możliwości przerysowanych monstrów, przywodzący na myśl dzieła Ferreriego albo Buñuela. To pękniecie, pozornie sprawiające wrażenie sztucznego i starannie wykoncypowanego, stanowi jednak o sile filmu i jego niebezpiecznym uroku.  ""Aż poleje się krew"" czytano na wiele sposobów: politycznie jako rozprawę o korzeniach rozpasanego i świętoszkowatego amerykańskiego turbokapitalizmu; metaforycznie jako pojedynek między świętym i grzesznikiem; jako historię upadku i apokalipsy; psychoanalitycznie itd. Niektóre z tych analiz są ciekawsze, inne płytsze, jednak żadna z nich nie wyczerpuje potencjału obrazu Andersona. Porażający precyzją wykonania i aktorstwa zyska zagorzałych zwolenników i wrogów. Znajdą się i tacy, którzy uznają ""Aż poleje się krew"" za dzieło jałowe, twór szarlatana i fałszywego proroka. Jeżeli nawet tak, to Anderson jest z całą pewnością genialnym uzurpatorem."
Juno (2007),8,"Wszystko zaczęło się od starego fotela, na którym Juno straciła dziewictwo ze swym najlepszym kumplem Bleekerem. Było całkiem sympatycznie, ale już kilka tygodni później nastolatka odkryła smutną prawdę: jest w ciąży.  Film Jasona Reitmana zmienia się wraz z rozmiarem brzucha głównej bohaterki. Początkowe tropy sugerujące prostą historię familijną giną w odmętach wód płodowych, a fabularny embrion, zachowując główne cechy komedii obyczajowej, nabiera nieoczekiwanych kształtów. Oto Juno decyduje się oddać dziecko małżeństwu, które nie może mieć własnego potomstwa. Przez ogłoszenie w gazecie trafia na Loringów – nieźle zarabiających przedstawicieli ""strasznego mieszczaństwa"". Mark miał kiedyś zespół rockowy, a teraz pisze muzykę do reklam. Vanessa jest ładna i lubi porządek. Mili ludzie. W ich bogatej kolekcji zdjęć przyda się jeszcze jedno – będzie pokazywać przykładną rodzinę już w komplecie.  Reitman z seksowną scenarzystką Diablo Cody jak ognia unika uogólniania. Nie proponuje prostych recept, nie udaje najmądrzejszego i stawia się na równi ze swymi nastoletnimi bohaterami. Broni jedynie prawa do niedojrzałości – nie warto na siłę udawać dorosłego, bo można skończyć jak matka Juno, która opuściła rodzinę, gdy bohaterka miała kilka lat.  Film stanowi przewrotną ilustrację nauki kościoła katolickiego. Do poczęcia dochodzi bowiem w skutek nieużywania przez młodych środków antykoncepcyjnych. Może i popełnili grzech, ale przynajmniej uniknęli jeszcze większego! Proszę zwrócić uwagę, że poza początkowym zbliżeniem w związku Juno i Bleekera nie ma seksu. Bohaterowie promują czystość, pozwalając sobie jedynie na skromny pocałunek. To dlatego film zrobił furorę wśród wyjątkowo konserwatywnego społeczeństwa amerykańskiego.  No dobrze, chyba za bardzo zapędzam się w staraniach, by obarczyć ""Juno"" artystycznym ciężarem. Dzieło Reitmana nie zasługuje na takie traktowanie: cała jego siła tkwi w bezpretensjonalności. Zadęcie mogłoby zaszkodzić zdrowiu matki, a tego chyba byśmy nie chcieli?"
Martwa natura (2006),6,"Nagrodzona na festiwalu w Wenecji ""Martwa natura"" przeznaczona jest dla widza wyrobionego, który potrafi wgryźć się w detale filmowej materii i odkryć w niej głębię, jaka umknie przeciętnemu zjadaczowi popcornu. Nie ma tu wartkiej akcji, całe minuty spędzone są bez wypowiedzianego choćby jednego słowa. To kino małego rozmiaru, ale intelektualnie niezwykle kaloryczne.  Pretekstem do opowiedzenia historii pewnego górnika i pielęgniarki jest ginący świat doliny Jangcy. Komunistyczne władze Chin budują na rzece olbrzymią tamę Trzech Przełomów. Gigantyczna inwestycja budzi protesty ekologów i mieszkańców, których domy są systematycznie burzone i zalewane wodą.  Do miasta Fengjie przybywa górnik, który próbuje odnaleźć swoją żonę i córkę. Żonę kupił sobie 16 lat wcześniej, lecz ta szybko od niego uciekła. Teraz w mieście, które już wkrótce przestanie istnieć, próbuje natrafić na jej ślad, a przy okazji zarabia pieniądze, pomagając przy rozbiórce domów. Do miasta przybywa również pewna kobieta, której mąż nadzoruje budowę nowego Fengjie na terenach, które teraz znajdują się wysoko, lecz wkrótce będą nad samą wodą.  Podróż bohaterów po zrujnowanym mieście, okruchy życia, jakie obserwują, to fragmenty egzystencjalnej Drogi każdego człowieka. Film jest niczym układanka, której poszczególne elementy z pozoru zupełnie do siebie nie przystają, budząc chaos i znużenie. Wystarczy jednak chwila zastanowienia, odrobina dystansu, by odczuć, że w wszystko, co na ekranie widzimy, jest niczym więcej jak jedynie parabolą. W kinie zachodnim jest to zabieg rzadko stosowany. Przyzwyczajeni jesteśmy do tego, że film musi mieć fabułę i to ona, jej atrakcyjność, jest wyznacznikiem jakości całego obrazu.  W przypadku ""Martwej natury"" takie myślenie prowadzi donikąd. Tu diabeł naprawdę tkwi w szczegółach. Gest, słowo, pojedynczy obraz. Wszystko to układa się w kompozycję opowiadającą o przemijaniu. To historia końca, która jest niczym więcej jak początkiem nowego cyklu. To historia początku, który wyrasta ze śmierci starego. Jest to także przypowieść o tym, jak niewielkie znaczenie ma gorycz i rozczarowanie. Są one bowiem niczym więcej jak lekcjami na Drodze Życia. Trzeba je przeżyć, zapamiętać ich naukę i iść dalej. Bo choć każda nasza droga w ostatecznym rozrachunku okazuje się okręgiem, to nigdy nie można już wrócić do raz przeżytej chwili.  Dla fanów kultury i filozofii Chin ""Martwa natura"" będzie idealną propozycją. Jednak osoby szukające łatwej rozrywki bądź też 'akcji', powinny film Zhang Ke Jiy omijać szerokim łukiem. "
Sweeney Todd: Demoniczny golibroda z Fleet Street (2007),4,"Tim Burton okazał się tylko człowiekiem. Po całej serii ciekawych fabularnie i wizualnie projektów jak ""Duża ryba"" czy ""Gnijąca panna młoda"", trafił w końcu na temat, któremu nie podołał. A zdawało się że wszystkie elementy są jak najbardziej burtonowskie. Seryjny morderca, XIX-wieczna Anglia - wszystko to w muzycznej oprawie. Niestety ""Sweeney Todd: Domoniczny golibroda z Fleet Street"" to jerychońska trąba kinematograficzna, która zniszczyć może nawet najbardziej tolerancyjnego z widzów.  Sam Sweeney Todd to postać równie znana i legendarna co choćby Kuba Rozpruwacz. Czy żył naprawdę, tego już dzisiaj nie sposób dociec. Jednak jego dzieje trwają, uwiecznione w licznych sztukach teatralnych, książkach i filmach. W 1979 powstał musical i to właśnie on stał się podstawą filmu Tima Burtona.  Tytułowy Todd to w rzeczywistości golibroda Benjamin Barker, który został niesłusznie skazany na 15 lat pobytu w kolonii karnej w Australii. W ten sposób skorumpowany sędzia postanowił odsunąć Benjamina od jego pięknej żony, na którą sam miał chrapkę. Po powrocie do Londynu Todd dowiaduje się, że żona, zgwałcona, zażyła truciznę, a córka przebywa zamknięta w domu znienawidzonego sędziego. Zrozpaczony Todd poprzysięga zemstę. Zanim jednak dobierze się do swego oprawcy, zarżnie srebrnymi brzytwami sporą część męskiej populacji Londynu, z których jego wspólniczka przygotuje przebojowe paszteciki.  Fabuła ""Sweeney Todda: Demonicznego golibrody z Fleet Street"" idealnie trafia w zainteresowania Tima Burtona. Kiedy ogląda się film, wyraźnie czuje się, że reżyser miał bardzo wyrazistą wizję. Rezultatem tego są znakomite, bardzo burtonowskie zdjęcia XIX-wiecznego Londynu: gotyckie, ponure, mroczne i okrutne. Dariusz Wolski, choć pierwszy raz współpracował z Burtonem, spisał się fantastycznie, współtworząc nastrój, który wszyscy fani autora ""Jeźdźca bez głowy"" znają i kochają. Podobnie jest z kostiumami i scenografiami.  Również aktorzy - kiedy nie śpiewają - spisują się tak, jak należało oczekiwać. Depp i Bonham Carter przyzwyczaili nas do pewnego, wysokiego poziomu, z którego i tutaj nie schodzą. Jednak to epizody Sachy Barona Cohena czy Timothy'ego Spalla nadają całości smaczku i najbardziej zapadają w pamięć.  Zatem co nie wyszło, że pomimo tych wszystkich plusów, film jest słaby, prawdopodobnie najsłabszy w karierze Burtona? Odpowiedź jest prosta: cała musicalowa otoczka.  Po pierwsze, przy całej sympatii dla aktorów, nikt z grających główne role nie potrafi śpiewać. Wyją niemiłosiernie, stanowiąc znakomitą konkurencję, ale jedynie dla kocich wiosennych serenad. Tylko fanom kuriozalnych programów telewizyjnych w stylu ""Jak oni śpiewają?"" mogą się tego rodzaju popisy podobać. Nawet jednak tam producenci mają więcej przyzwoitości i ich program nie trwa dwie godziny.  Brak muzycznego talentu można byłoby jeszcze wybaczyć. W końcu Susan Sarandon powinna mieć ustawowy zakaz śpiewania, a mimo to ""Rocky Horror Picture Show"" to świetna zabawa. Podstawowym problemem z filmem Tima Burtona jest libretto Stephen Sondheim. Na deskach broadwayowskiego teatru może się i ono sprawdza, a raczej sprawdzało 30 lat temu. We współczesnym kinie nie ma jednak dla niego miejsca. Na dodatek Burton zachowuje się tak, jakby kompletnie nie wiedział, co z muzyką zrobić. Samo ubranie jej w gotyckie, mroczne i krwawe kostiumy w niczym tu nie pomaga. Wręcz przeciwnie, podkreśla tylko podstawowy błąd w założeniu. Muzyka i obraz w ani jednym momencie do siebie nie przystają. Prowadzi to do schizofrenicznego uczucia rozdwojenia, gdzie obraz zaciekawia, lecz muzyka odpycha.  ""Sweeney Todd"" można polecić tylko i wyłącznie zażartym fanom wcześniejszej twórczości Tima Burtona, którzy w kakofonii dźwięków odnajdą okruchy jego nieprzeciętnej wyobraźni. "
Kiedy łzy przeminą (1988),6,"Dla tych, którzy znają późniejsze dzieła Wonga Kar-Waia, jego reżyserski debiut może być prawdziwym szokiem. ""Kiedy łzy przeminą"" to bowiem rasowe kino klasy B z przerysowaną grą aktorską, tanim melodramatem i typową dla azjatyckiego kina fabułą osadzoną w gangsterskim półświatku. Jednak warto temu filmowi przyjrzeć się z bliska, bowiem już w nim widać przebłyski niesamowitego talentu, który z Kar-Waia uczynił międzynarodowy fenomen.  Bohaterem filmu jest Wah, młody członek gangu z Hongkongu. Właśnie rozstał się ze swoją dziewczyną, która, nie widząc z nim przyszłości, pozbyła się ciąży. W tym samym czasie w jego życie wkracza kolejna kobieta, jego piękna kuzynka. Pomiędzy nimi rodzi się uczucie, które jednak musi walczyć o swoje z poczuciem lojalności. Przyjaciel Wah z gangu cały czas wpada w kłopoty z rywalizującą grupą należącą do tej samej organizacji. Wah wciąż wyciąga go z kłopotów, co zamiast rozwiązać problem sprawi, że znajdzie się on w sytuacji bez wyjścia.  Na pierwszy rzut oka bardzo łatwo ten film zignorować. ""Kiedy łzy przeminą"" zdają się być jedną z wielu gangsterskich opowieści miłosnych i to wcale nie najlepszą. Gra aktorska zachodniego widza może miejscami przyprawić o atak śmiechu. Jest przerysowana do granic możliwości, miejscami nieznośnie teatralna i infantylna. Trudno też nie patrzeć z pewnym pobłażaniem na sam scenariusz, zbudowany ze stereotypów i fabularnych kalek. Dialogi momentami są tak drewniane, że i bóbr by sobie na nich zęby połamał. Bliżej im raczej do twórczości niezrównoważonych hormonalnie nastolatek niż prawdziwych artystów kina.  Jednak za tym wszystkim kryje się olbrzymi potencjał, jaki Wong Kar-Wai rozwinie w swoich kolejnych dziełach. Już tutaj pojawiają się znakomite rozmazane sekwencje, które staną się znakiem firmowym jego filmów realizowanych w latach 90-tych. Nie sposób nie zachwycać się sceną walki w restauracji albo końcową sekwencją egzekucji. Trudno w młodej i pięknej Maggie Cheung stojącej przy schodach nie zauważyć narodzin estetyki, która swój szczyt osiągnie w ""Spragnionych miłości"".  Wong Kar-Wai jest tu niczym nieoszlifowany diament. Już budzi zainteresowanie, lecz jest niczym wobec tego, kim się już wkrótce stanie. ""Kiedy łzy przeminą"" to znakomita okazja, by poznać bliżej, jak rodził się jeden z najciekawszych twórców współczesnego azjatyckiego kina. "
Dni naszego szaleństwa (1990),8,"""Dni naszego szaleństwa"", które w końcu trafiają do Polski, to pierwszy wielki film Wonga Kar-Waia. Jest to niezwykle ważna chwila dla wszystkich fanów reżysera, gdyż ""Dni"" stanowią pierwszą częścią tryptyku, którego dwie kolejne części to ""Spragnieni miłości"" i ""2046"".  Jest 16 kwietnia 1960 roku, za minutę wybije 3:00. Tę minutę Yuddy i Su Li-Zhen spędzą wpatrzeni w zegarek. Chwila prawdziwej harmonii, która pozostanie z nimi na zawsze. Niestety ich związek rozpoczęty w tak niezwykłych i prawdziwie romantycznych okolicznościach nie przetrwa próby czasu. Yuddy nie potrafi pozostać wierny i zaangażowany. Wynika to z traumy, jaką przeżył w młodości, dowiadując się, iż jest adoptowany. Jego przybrana matka wciąż jednak nie chce wyjawić mu całej prawdy, obawiając się, że chłopak ją porzuci. W tę zagmatwaną więź włączą się jeszcze policjant, który zostanie marynarzem i młoda dziewczyna, kolejna zakochana w niespokojnym Yuddym.  W przeciwieństwie do debiutanckiego ""Kiedy łzy przeminą"", w ""Dniach naszego szaleństwa"" mamy już Kar-Waia, jakiego znamy i kochamy. Pełen zmysłowości obraz w połączeniu z latynoskimi rytmami tworzy nostalgiczną atmosferę niespełnienia. Film staje się namiętną serenadą, sentymentalną podróżą ku miłości, przyjaźni. Jest również przypowieścią o bólu, jaki towarzyszy wielkiemu uczuciu.  Kar-Wai nakreślił bohaterów delikatną linią. Są pełni życia, a jednocześnie pozostają niejednoznaczni, skomplikowani, tajemniczy. Nie sposób ferować wyroków, bo kiedy tylko wydaje się, że już któryś z bohaterów zachowuje się w sposób przewidywalny, nagle reżyser ukazuje nam kompletnie nowy aspekt ich osobowości.  Fabuła ""Dni"" przypomina rasowy melodramat, lecz Wong Kar-Wai nasyca film takim emocjonalnym napięciem, iż każdy spragniony miłości w pełni zaspokoi swój apetyt. Sama reżyseria wykazuje już zresztą wysoki poziom dojrzałości twórczej. Mamy tu wszystkie elementy, które od tej pory przewijać się będą we wszystkich kolejnych dziełach twórcy z Szanghaju: komentarze z offu, przeskakiwanie do kolejnych punktów widzenia, charakterystyczne kadrowanie, a przede wszystkim filmowanie kobiet.  Film szczególnie polecam fanom ""Spragnionych miłości"" i ""2046"". Wreszcie mogą oni poznać losy Su Li-Zhen, która pojawia się we wszystkich tych filmach. Jednak w rzeczywistości ""Dni naszego szaleństwa"" to lektura, z którą zapoznać powinien się każdy fan kina delikatnego, magicznego, szaleńczo rozkosznego z wyrazistą nutą desperacji i rozpaczy. "
Wpadka (2007),9,"Judd Apatow to twórca konsekwentny. W ""40-letnim prawiczku"" opowiadał o dojrzewaniu do rozpoczęcia życia seksualnego. Skoro jednak mamy już ten etap za sobą, czas pomyśleć o czymś więcej niż tylko bezproduktywnym zaspokajaniu chuci. ""Wpadka"" to inteligentna komedia, gdzie na gruncie wulgarnego dowcipu rodem z filmów braci Farelly buduje się pomniczek ku czci tradycyjnej amerykańskiej rodziny.  Ben (Seth Rogen) spędza czas na paleniu trawy i marzeniach o założeniu strony internetowej ze zdjęciami nagich gwiazd. Pewnego wieczoru chłopak nawiązuje bliższą znajomość z przebojową prezenterką telewizyjną Allison (znakomita Katherine Heigl). 2 miesiące później dziewczyna odkryje, że jest w ciąży. Mimo dobrych porad ze strony bliskich, bohaterka zdecyduje się urodzić dziecko i (o zgrozo!) wychować je z Benem. Początki będą wyjątkowo ciężkie.  ""Wpadka"" to film uczciwy i ujmujący. Choć podobne historie widzieliśmy już nieraz (""Dziewięć miesięcy""), Apatow potrafi wycisnąć z tematu przedwczesnego ojcostwa potoki nieoczekiwanej świeżości. ""Wpadka"" stanowi przenikliwy niczym zdjęcie rentgenowskie portret pokolenia współczesnych dwudziestoparolatków: niezdecydowanych, niedojrzałych i pogrążających się w rojeniach.  Przy okazji wydania DVD nie można pominąć rewelacyjnych dodatków, które są równie zabawne co sam film. Wśród wyciętych scen zwróćcie uwagę na wykład Jonah na temat homofobicznego charakteru ""Brokeback Mountain"". Sprawdźcie też krótki ""dokument"" ""Reżyserowanie reżysera"": oto na planie ""Wpadki"" pojawia się Benett Miller (reżyser oscarowego ""Capote'a"") mający pomóc dla Apatowa przy realizacji. Współpraca nie układa się jednak pomyślnie...  Ponadto na płycie znajdziecie komentarze twórców oraz alternatywne ujęcia. Wszystkie dodatki zaopatrzono w polskie napisy. Sam film możecie obejrzeć zarówno z lektorem jak i napisami."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Operacja Świt (2006),7,"Werner Herzog to autor pełną gębą. To facet, który dla swojej wizji (niczym Fitzcarraldo) gotów poświecić jest bardzo dużo, jeżeli nie wszystko. Spojrzenie jego kamery penetruje wszelkie możliwe stany emocjonalne i przestrzenie geograficzne. Jego aktorzy to szaleńcy, upośledzeni, poddani hipnozie, wykluczeni i dziwacy. Wszyscy ci, u których człowieczeństwo nabiera niezwykłej intensywności, tak że pozornie odrębnie istniejące światy natury i kultury w ich wewnętrznych przestrzeniach zaczynają się zacierać i nachodzić na siebie. Aż w końcu jedno staje się nieodróżnialne od drugiego. To jest właśnie jądro ciemności. Goryl z prywatnego zoo dyktatora palący łapczywie papierosa w ""Echach mrocznego imperium"", kura i królik tańczący w finale ""Stroszka"" czy też małpy wdzierające się na tratwę z szaleńczym samozwańcem Aguirre.  ""Operacja Świt"", nie ma co ukrywać, nie jest najwybitniejszym dziełem Herzoga, ale jest obrazem, który może zainteresować dwie grupy odbiorców. Po pierwsze, fanów wielkiego reżysera, bo mimo całego autoepigonizmu jest to film, w którym momentami czuć prawdziwą dłoń mistrza. Po drugie, fanów kina wojennego. ""Operacja świt"" to całkiem porządne, choć nietypowe ze względu na osobowość reżysera, kino wojenne. Brak tu batalistyki, patosu i nadęcia, są za to znakomicie wygrane sceny obozowe, nacisk na konfrontację z samym sobą i otaczającą naturą.  Historia oparta jest na losach Dietera Denglera – człowieka, który zawsze marzył o lataniu (Herzog poświęcił mu także dokument ""Ucieczka z Laosu""). Paradoks losu Dietera polegał na tym, że kiedy wreszcie udało mu się spełnić jego młodzieńcze marzenia, został w pierwszej swojej misji nad Laosem zestrzelony. Wrzucony w obce, wrogie środowisko, pojmany, torturowany, zamknięty w obozie jenieckim nie tylko przetrwał w ekstremalnych warunkach, ale i udało mu się uciec. Wszystko po to, aby znów móc się wzbić w niebo.  Film Herzoga nie jest, mimo sztucznie doklejonego zakończenia, ani laurką, ani hagiografią. To jedna wielka pochwała pasji życia. Jedynej siły, która jest w stanie wyzwolić nas z niewoli – czy to ludzkiej, czy to otaczającej nas natury. Owszem jest tu kilka fałszywych scen. Obcowanie z naturą Herzog po wielokroć pokazywał lepiej i bardziej przejmująco. Niezapomniane są jednak sceny obozowe. Brak w nich bohaterstwa czy martyrologii, jest za to powolne ześlizgiwanie się w obłęd. To właśnie ten fragment stanowi największą siłę filmu. I pokazuje, że pod batutą mistrza aktorzy (Bale, Zahn, Davies) potrafią wykrzesać z siebie dużo więcej niżby kiedykolwiek przypuszczali.  ""Operacja świt"" to nie jest szczytowe osiągnięcie kina, dawno jednak nie było tak ciekawego filmu wojennego. Kto wie, być może ostatnim zbliżonym do dzieła Herzoga obrazem była ""Cienka czerwona linia"" Malicka. Wszystko to razem sprawia, że dla fanów Herzoga ""Operacja świt"", mimo wszelkich swych słabości, to lektura obowiązkowa, a dla fanów gatunku – być może pierwszy krok na drodze do wielkiego kina."
Wojna Charliego Wilsona (2007),7,"Mike Nichols to reżyser nierówny. Ma w swoim dorobku filmy wybitne, bardzo dobre i przeciętne. Nigdy nie schodzi jednak poniżej pewnego poziomu – w tym sensie jest twórcą jak najbardziej godnym zaufania. ""Wojna Charliego Wilsona"", powiedzmy to od razu, żadnym arcydziełem nie jest. Jest za to filmem niegłupim i lekkim, chociaż traktującym w gruncie rzeczy o poważnych sprawach. Nichols potrafi z polotem opowiadać historie. Jeżeli do tego dodać znakomite aktorstwo trójki wykonawców, wyjdzie nam jeden z inteligentniejszych i stanowczo najzabawniejszych filmów opowiadających o amerykańskim kryzysie moralnym związanym z wojną z terrorem.  Charlie Wilson to rozrywkowy, towarzyski facet, którego trudno jest nie lubić. Jego definicja dobrej zabawy jest urocza w swojej prostocie: szampan, dziewuszki, czasem po cichu trochę białego pyłu do nosa. Tak właśnie upływa radosne życie demokratycznego kongresmana z Teksasu. No, dochodzą jeszcze żmudne głosowania, ale od czego się ma sztab seksownych sekretarek i asystentek. Byłoby tak zapewne bez końca, bo facet miał cudowny dar do reelekcji, gdyby nie Afganistan, agent CIA, pewna seksowna milionerka i ci cholerni sowieci.  Największą siła ""Wojny Charliego Wilsona"" są bez wątpienia główni bohaterowie, ludzie nietuzinkowi, odrobinę dziwaczni, ale nie dający się nie lubić. A do tego tworzący nietypową konfigurację. Liberał i hedonista, milionerka i seksoholiczka o radykalnie konserwatywnych poglądach oraz chamski i opryskliwy agent CIA, którego marzeniem jest zabijanie komuchów – to w sumie całkiem uroczy trójkącik. Roberts, Hanks, a przede wszystkim Philip Seymour Hoffman to świetni aktorzy, jeżeli się ich odpowiednio poprowadzi i da dobry scenariusz, a to akurat Nichols potrafi.  Choć ""Wojna..."" jest komedią, to czuć, że pod uśmiechniętą, gładką powierzchnią kryją się potężne pokłady ambiwalencji. Polityka nie jest sferą moralności, ale w dużej mierze przygodności, nieokreśloności i doraźnych interesów. Kiedy interes i polityka zastępowana jest przez nadmierne moralizatorstwo, ideologie czy religijny fanatyzm – zaczyna się problem. Konsekwencje naszych czynów są nie do przewidzenia w dłuższym dystansie, o czym przypomina nam postać kreowana przez Hoffmana. Co gorsza, nie zawsze można też zaufać intencjom. W ten sposób zdani jesteśmy na życie w świecie, w którym nie tylko nic nie jest pewne, ale nigdy nie można przewidzieć, gdzie nasz krok w ostateczności nas zaprowadzi.  Na swój sposób jednak dzieło Nicholsa przy całej swojej ambiwalencji i ironii to obraz paradoksalnie pokrzepiający. W końcu taką Amerykę, jaką pokazuje nam reżyser, chcemy oglądać i lubimy. Przy całej swojej naiwności, egoizmie i zepsuciu to przecież także kraj, gdzie chłopak, któremu złośliwy sąsiad otruł psa, jest w stanie odsunąć go od władzy i w przyszłości zostać kongresmenem, pokonać sowietów i wziąć udział w orgii."
Jumper (2008),3,"Film Douga Limana otwiera kapitalny prolog, z którego dowiadujemy się, jak główny bohater odkrył swe niezwykłe umiejętności. David Rice to podręcznikowy przykład wrażliwego mięczaka służącego za worek treningowy dla szkolnych osiłków. Pewnego dnia nastolatek wpada do lodowej rzeki, gdzie niechybnie powinien był utonąć, jednakowoż... otwiera oczy w szkolnej bibliotece. Bohater posiada bowiem dar teleportacji, dzięki któremu zamierza prowadzić pozbawione komplikacji życie.  Budzisz się w Nowym Jorku, zjadasz śniadanie w Rzymie, opalasz się w Egipcie, a na obiad udajesz się do Paryża. W twoim sejfie znajdują się miliony dolarów pochodzące z napadów na bank. Wieczorem przenosisz się do Londynu, gdzie w jednym z pubów podrywasz ładną blondynkę. Gdy ona zaśnie, wyruszysz serfować na Fidżi. Jesteś bogiem, choć nie wiesz, skąd wzięła się twoja Moc. Liman fascynuje się nieuświadomioną potęgą drzemiącą w ludziach już od czasów ""Tożsamości Bourne'a"", gdzie cierpiący na amnezję Matt Damon odkrywał, że zna wszystkie języki świata, a w chwilach zagrożenia bez problemu obezwładniał najtwardszych zabójców CIA.  Oparty na książce Stevena Goulda ""Jumper"" to film zdecydowania lżejszy. Przeznaczono go dla widowni, której nie dotykają jeszcze troski egzystencjalne. Przedkłada ona styl nad substancję i rozrywkę nad dramat. Młodzież uszanuje wartką akcję i przymknie okno na ewidentne „kwasy” scenariuszowe.  Gorzej może być z widzem nieco starszym. ""Jumper"" przypomina bowiem balon, w którym ktoś zrobił dziurkę. Twórcy nie wiedzą o tym i z całych sił starają się w niego wpompować dawkę adrenaliny. Chwilami film pęcznieje nawet dzięki nieźle skręconym scenom pościgów. Wystarczy jednak, że reżyser próbuje dobudować emocjonalne podłoże, a ""Jumper"" żałośnie flaczeje.  I jeszcze słów kilka o odtwórcy głównej roli. Hayden Christensen sabotował ostatnio bez litości dwa epizody ""Gwiezdnych Wojen"", gdzie przyszło mu wcielać się w postać Anakina Skywalkera (cóżeś uczynił, nieszczęsny George'u Lucasie...). Od tego czasu aktor poszerzył jednak skalę środków i zrezygnował z miny a la „borsuk cierpiący na zatwardzenie”. Nie jest już żałosny. Zrobił się nijaki, ale przynajmniej nie irytuje. Dalej może być już tylko lepiej!"
Dyktator (1940),9,"Charlie Chaplin jako jedyny z awangardowych artystów odniósł prawdziwy sukces wśród szerokich mas, spełniając tym marzenie wszystkich postępowych i rewolucyjnych filmowców. O ile trudno sobie wyobrazić robotników zgromadzonych przy wielkiej płachcie ekranu oglądających z wypiekami na twarzy ""Październik"" Eisensteina, to nie ma chyba nikogo – niezależnie od wykształcenia, statusu i pochodzenia – komu nie podobały się ""Dzisiejsze czasy"".  Chaplin to także jedna z niewielu gwiazd niemego kina, która odniosła sukces w kinie dźwiękowym. Rewolucja, jaką przyniosło udźwiękowienie filmu, nie tylko odesłała na przymusową emeryturę całą rzeszę wybitnych aktorów kina niemego, ale przede wszystkim zmieniła całe podejście do obrazu, montażu i gry aktorskiej. Chaplin odnalazł się świetnie w nowych warunkach.  Sytuacja polityczna zaogniała się z każdym rokiem i trzeba było zabrać głos. A że aktor zauważył, że wykreowany przez niego tramp jest niepokojąco podobny do Hitlera., postanowił przemówić. W końcu taki jest obowiązek artysty: mówić, gdy inni milczą. Ot, i cała geneza arcydzieła Chaplina.  Chaplin wciela się w dwie role: bełkotliwego, groźnego, groteskowego bufona i satrapę Adenoida Hynkela oraz poczciwego żydowskiego fryzjera, którego z dyktatorem Tomanii łączy łudzące fizyczne podobieństwo. Nie trudno zgadnąć, że szybko dojdzie do zamiany ról. Warstwa liryczna filmu wytłumiona jest poprzez ostrą satyrę, w której z lubością obnaża się kabotyna z wąsem i jego sny o potędze. Wystarczy tutaj wspomnieć słynną i po wielokroć cytowaną scenę z globusem. Na końcu jednak relacja odwraca się i patos prostego, naiwnego humanizmu bierze górę.  Można, albo nawet należy, zadać pytanie, z czego się śmiejemy. Czy tak wielkie zło można jakkolwiek ująć i wyrazić pojęciowo? Czy można się z tego śmiać? Pytania te zadawali myśliciele po doświadczeniu Shoah, proponując milczenie. Rzecz jednak w tym, że nie ma większej siły, która uderza w skorupę totalności niż śmiech. Jest niczym rdza, która przeżera się przez każdą ideologiczną zbroję. Dlatego też najlepszą odtrutką na ""Triumf woli"" Leni Riefenstahl był krótki dwuminutowy kolaż wycięty z filmów germańskiej divy pod zacnym tytułem ""Niemcy mówią"" puszczany przed projekcjami w Wielkiej Brytanii w czasie wojny. Obnażał on całą bufonadę, operetkowość i groteskowość partyjnych ceremonii. ""Dyktator"" ma w tym zmaganiu się z dehumanizowaną machiną swój udział. Nie ma przecież nic łatwiejszego niż dać się uwieść napuszonemu bełkotowi, złożyć ofiarę z malutkich w imię wielkich idei itp. Dlatego też obraz Chaplina jest wciąż filmem żywym i ważnym.  Nie ma co się wygłupiać i mądrzyć. Żołnierskim słowami, jak Hynkel do Napoleoniego: ""Dyktator"" to nie tylko arcydzieło, ale i film, który poraża swoją maestrią i – jakbyśmy nie byli zmęczeni, zgorzkniali i zużyci – wciąż wzrusza i śmieszy. Słynny końcowy monolog, w którym Chaplin odrzuca wszelkie maski, przypomina nam, jak pięknie naiwne i niewinne potrafi być kino wielkiego trampa. Ta wiara w człowieka, która gdzieś z nas uleciała, wciąż jest żywa w dziełach mistrza, dlatego lubimy do nich wracać. Poczuć coś, choćby tylko na moment."
Kokainowi kowboje (2006),7,"Jak wiadomo Miami to miasto uciech i grzechu. Jego dwuznaczną sławę ugruntował serial, w którym to wożący się na lewo i prawo bez skarpet komisarz Sonny Crockett hodował sobie na jachcie aligatora. Nie zawsze jednak tak było. W latach pięćdziesiątych i sześćdziesiątych Miami było miasteczkiem aż do mdłości nudnym, spokojnym i raczej ubogim. Do czasu aż pojawiły się narkotyki. Historię rozkwitu handlu prochami, która bezpośrednio łączy się z historią miasta, opowiadają nam ludzie bezpośrednio w nią zaangażowani. I to po obu stronach prawa.  Reżyserowi, co bez dwóch zdań jest jego największa zasługą, udało się dotrzeć i namówić do występu przed kamerami ludzi, którzy na ogół niezbyt chętnie dzielą się swoją wiedzą i doświadczeniem z szanowną publiką. No bo czy to nie sukces uczynić bohaterami i narratorami swojego dokumentu dealerów i przemytników kokainy, którzy obrócili łącznie towar idący w miliardy dolarów; poprosić o zwierzenia z czasów młodości cyngla kolumbijskiego gangu, który odsiaduje monstrualny wyrok za 12 zabójstw (tyle mu odwodniono) i z entuzjazmem opowiada, jak to było i dlaczego zabrakło happy endu. Tacy bohaterowie to temat samograj i rzeczywiście świetnie sam gra.  Billy Corben zrobił film, który ogląda się na zmianę z zainteresowaniem, to z przerażeniem. Reżyser ma co prawda ambicję, aby powiedzieć nam coś o ambiwalencji świata – w końcu Miami wyrosło i rozwinęło się dzięki olbrzymim narkotykowym inwestycjom. Dealerzy, szmuglerzy zarabiali tak olbrzymie pieniądze, że nie będąc w stanie ich wydać, kupowali dziesiątki domów, samochodów, itd. A to, jak wie każdy, napędza koniunkturę. Nie można powiedzieć, aby Corbenowi się to w pełni udało. Być może przerósł go temat lub też okazał się tak atrakcyjny, że uwiódł twórcę.  ""Kokainowi kowboje"" to dobry film dokumentalny, jednak jego temat sprawia, że potrafi być fascynujący dla wszystkich, którzy lubią historię o zbrodni oraz o tym, jak to się robi w Ameryce. Także dla wszystkich fanów ""Miami Vice"" i ""Człowieka z blizną"" jest to lektura obowiązkowa.  Wydanie DVD zawiera dostęp do 20 scen oraz masę zwiastunów innych filmowych propozycji SPI. Wydanie udźwiękowione jest w formatach DD 5.1 angielski, DTS angielski, DD 5.1 z polskim lektorem. Obraz zakodowano w formacie 16:9, 1.78:1."
Lecą żurawie (1957),8,"Film Kałatozowa otwiera i zamyka obraz klucza żurawi lecących po słonecznym radzieckim niebie. Świat nie zatoczył jednak koła, bo żyjący w nim ludzie ponieśli gorzkie konsekwencje swych nieprzemyślanych decyzji.  Borys i Weronika są młodzi, zakochani i planują małżeństwo. Wspólne plany przerywa jednak wybuch II Wojny Światowej. Borys na ochotnika zasila szeregi armii i wkrótce wyjeżdża na front. Jednym ostrym jak lancet cięciem montażowym reżyser zmienia Moskwę: obrazy rozentuzjazmowanych ludzi zastępuje ponury wojenny sztafaż. Bliscy Weroniki giną w bombardowaniu, więc dziewczyna zamieszkuje z rodziną ukochanego. Na cnotę dziewczyny zaczyna dybać Mark – przyrodni brat Borysa. Tymczasem na odległym froncie bohater przedziera się z oddziałem wśród nieustannego ostrzału wroga.  Michaił Kałatozow zaczynał karierę od kręcenia agitek na cześć bolszewickiej władzy. Kto wie, jak skończyłby swój artystyczny żywot, gdyby nie śmierć Stalina. Na fali odwilży powstał jeden z najważniejszych radzieckich filmów wojennych: ""Lecą żurawie"". Reżyser odrzuca w nich zużytą warstwę ideologiczną na rzecz melodramatu w dobrym stylu. „W filmie wytwarzam kilka zasadniczych węzłów fabuły i te węzły nasycam liryzmem do granic wytrzymałości” - mówił twórca po premierze. Emocje zawarte w dziele nie straciły na sile po latach: wciąż olbrzymie wrażenie robi chociażby aktorstwo Tatiany Samojłowy w roli nieszczęśliwej Weroniki.  Kałazotow do spółki z operatorem wykazali się zmysłem inscenizacyjnym: w efektowne obrazki wpletli metafory ludzkiego życia, które spisane jest na wieczną samotność. W znakomitej ostatniej scenie Weronika przeciska się wśród tłumu witającego wracających z wojny żołnierzy. Właśnie poznała tragiczną prawdę. Jak w najlepszych propagandowych gniotach ktoś wznosi na rękach dziecko, a wokół rozlega się podniosła muzyka. Czasu nie da się już cofnąć....  Nagrodzone Złotą Palmą w Cannes ""Lecą żurawie"" pojawiają się w sklepach na DVD w ramach wydawnictwa najważniejszych dzieł kinematografii radzieckiej. Przygotujmy się więc na sporą dawkę dobrego kina ze wschodu."
Perfect Blue (1997),8,"Jedno jest pewne: po obejrzeniu ""Perfect Blue"" zupełnie inaczej spojrzycie na życie i karierę Lindsay Lohan czy Britney Spears. Anime Satoshiego Kona to zaskakująco sugestywna, a przy tym wielowymiarowa opowieść o świecie sławy, która niszczy naiwne gwiazdeczki.  Bohaterką animacji jest Mima Kirigoe. To młode dziewczątko zrobiło karierę jako członkini girls bandu. Jednak Mima chciałaby rozwinąć swe skrzydła i rezygnuje ze śpiewania, by poświęcić się karierze filmowej. Nowa droga życiowa wygląda niestety inaczej, niż to sobie wyobrażała.  Producenci żerują na jej sławie czyniąc z niej tanią sensację. Krok po kroku, skandal za skandalem obdzierają ją z wizerunku słodkiej i naiwnej dziewczynki. Uczestniczy w rozbieranej sesji fotograficznej, jej rola filmowa wymaga od niej gry w ostrej scenie gwałtu. Mimo psychicznego dyskomfortu i odrzucenia przez fanów, Mima nie rezygnuje, pogrążając się coraz bardziej w świecie, do którego zupełnie nie przywykła.  Nic zatem dziwnego, iż powoli zaczyna tracić zmysły. Przestaje rozróżniać rzeczywistość od fikcji. Czy naprawdę została zgwałcona, czy to tylko rola filmowa? Wokół niej zdają się ginąć ludzie. Czy rzeczywiście zostali zamordowani, a może nigdy nie istnieli? A jeśli zginęli, to kto za tymi mordami stoi? I kim jest tajemnicza istota, która twierdzi, że jest prawdziwą Mimą, podczas gdy ona jest tylko uzurpatorką? Akcja zagęszcza się, a widz z każdą chwilą staje się świadkiem coraz większego szaleństwa głównej bohaterki.  ""Perfect Blue"" to znakomite kino japońskie, które wszystkim niedowiarkom pokaże raz na zawsze, iż animacja ma równorzędne prawa do filmu fabularnego. Anime Kona w szczególności należy polecić fanom kina Davida Lyncha. ""Perfect Blue"" przywodzi na myśl takie obrazy Amerykanina jak ""Zagubiona autostrada"" czy ""Mulholland Drive"". To samo poczucie odrealnienia, balansowania na granicy szaleństwa sprawia, że film wciąga całkowicie i ogląda się go z zapartym tchem.  Do tego dochodzi mocna kreska i wyraziste, mocne, mrożące krew w żyłach obrazy. Wszystko zostało doskonale zbalansowane i wykonane tak, że ostateczny obraz jest bliski doskonałości. Bliski, lecz jednak nie doskonały. Pod koniec twórcy najwyraźniej poczuli potrzebę wyjaśnienia widzom tajemnic, co niestety negatywnie odbija się na całości. Koniec końców reżyser dość jednoznacznie stawia granicę pomiędzy rzeczywistością a iluzją, na co Lynch nigdy by sobie nie pozwolił.  Mimo wszystko warto się z tą pozycją anime zapoznać.  W Polsce film ""Perfect Blue"" dostępny jest na płytach DVD dołączonych do ""Kina domowego – Magazyn DVD"". Mimo to całość wydano przyzwoicie. Dźwięk DD 5.1, obraz anamorficzny 1.78:1 zapewniają komfort przy oglądaniu. Nie ma niestety dodatków, lecz sam film w tym przypadku wystarczy, by sięgnąć po płytę."
Królowie nocy (2007),8,"James Gray to twórca, do którego mam słabość. Jego ""Mała Odessa"" to małe arcydzieło i, nie ma co ukrywać, że wciąż najlepszy film tego reżysera. Nie zmienia to faktu, że ""Królów nocy"" ogląda się świetnie i wciąż mają one w sobie cechy autorskiego stylu Graya.  Bobby Green (Phoenix) to człowiek używający życia na każdy możliwy sposób. Nie unika alkoholu, narkotyków, kobiet i dobrej zabawy, mówiąc inaczej – po prostu umie żyć. Bobby pracuje w jednym z najpopularniejszych klubów w Nowym Yorku, wszyscy go lubią, a piękna Eva Mendes kocha. Jest tylko jedno ale... W klubie działa rosyjska mafia, a brat i ojciec Bobbiego są policjantami. Konfrontacja jest nieunikniona. Bobby będzie musiał wybrać nie tylko z kim jest, ale i kim właściwie jest.  Film reklamowany jest jako thriller w stylu ""Infiltracji"". Na pierwszy rzut oka ta asocjacja wydaje się uzasadniona, a jednak ""Królowie nocy"" to w pełni autorskie dzieło Graya. Bohaterowie to ludzie związani ciasnymi więzami przyjaźni i rodziny, które bardzo często okazują się nie liną, ale pętlą. Reżyser portretuje wąskie, zamknięte środowiska kierujące się swoim kodeksem oraz ludzi zmuszonych do podejmowania decyzji, które zadecydują o ich losie. Rzecz jednak w tym, że nikt nie jest w pełni kowalem własnego losu i na tym polega właśnie natura tragedii.  James Gray zawsze wzorował się na Szekspirze. Ludzie wrzuceni w historie, która ich przerasta; bohaterowie niszczący siebie niejako bezwolnie, sterowani samą logiką zdarzeń w świecie, który nie przynosi żadnego pocieszenia. ""Królowie nocy"" nie posiadają w sobie tak wiele, jak można by się spodziewać – bohaterowie momentami zdają się papierowi. Mimo to ogląda się ich znakomicie.  Gray potrafi budować znakomite sekwencje. Scena, w której Bobby spotyka się z handlarzem narkotyków, aby przetestować towar, stanowi klasę sama dla siebie. Duvall, Phoniex, Mendes i Wahlberg świetnie się uzupełniają. Reżyser stylizuje całą historię, operując symboliką piekła i czyśćca. Raz to zwalnia, raz przyspiesza akcję. Całość okraszona jest świetną muzyką Kilara wymieszaną z najgorętszymi hitami tamtych lat   Nawet jeżeli Grayowi nie w pełni udało się, to co planował, to nadal jest to bardzo przyzwoite kino ze znakomitą ostatnią sceną, która rekompensuje braki."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Pokuta (2007),8,"Znajdą się zapewne tacy, dla których ""Pokuta"" to nic więcej niż ładna cepelia czy melodramat, który podzieli los ""Angielskiego pacjenta"" – zgarnie worek nagród, a potem zniknie na zawsze i nikt o nim więcej nie wspomni (chyba że jako o ciekawostce). Ja pozwolę sobie mieć inne zdanie. Film duetu Wright i Hampton to dzieło w pełni przemyślane, świadomie skonstruowane i prowadzące umiejętną grę z widzem.  Jak wiadomo miłość to rzecz nie najłatwiejsza, ale kiedy już wybuchnie, trudno nad nią zapanować. Na jej drodze staje jednak mała, ale nadzwyczaj rezolutna dziewczynka, która jest świadkiem pewnej niedwuznacznej sceny w bibliotece pomiędzy swoją urodziwą siostrą a młodym i dobrze zapowiadającym się synem służącej. Zakochani zostają brutalnie rozdzieleni, a do tego wybucha wojna, która jak wiadomo zwykle komplikuje życie chłopców i dziewcząt. Brzmi znajomo? Brzmi. Rzecz w tym, że mała Briony chce być pisarką.  W gruncie rzeczy ""Pokuta"" jest bardziej refleksją nad siłą narracji i jej rolą w życiu niż łzawym melodramatem. Stare pytanie, czy można żyć w świecie nieopisanym, powraca z taką samą siłą, z jaką z każdą rolą rozkwita uroda Keiry Knightley. Młodej aktorce do ideału trochę za pewne brakuje, ale z całą pewnością obala wszelkie stereotypy dotyczące urody Brytyjek.  Film ogląda się znakomicie. Pierwsza cześć dziejąca się w wiejskiej posiadłości tworzy osobną całość – jest gęsta, duszna i przesiąknięta niezdrową zmysłowością. Być może jest to trochę bardziej efekciarskie niż subtelne i zniuansowane obrazy duetu Merchant/Ivory, ale z całą pewnością lepkie i gęste. Druga cześć to klasyczny, ładnie skrojony melodramat wojenny. Pełen pasteli, pocztówkowych obrazów i ilustracyjnej muzyki. Całość jednak zmienia swoją wymowę wraz zakończeniem, kiedy to, czego się domyślaliśmy, zostaje przed nami odsłonięte przez Venensse Redgrave.  W ten sposób film Joey'a Wrighta ma szanse zapisać się w annałach kina jako coś więcej niż kolejny malowniczy fresk z miłością i wojną w tle. Być może ""Pokuta"" nie jest filmem specjalnie wybitnym czy zmuszającym do zbyt głębokiej refleksji. Jest jednak dziełem inteligentnym i samoświadomym. Na swój sposób to nietypowa historia o roli artysty i sztuki. Gdzieś w tle wybijający rytm stukot maszyny stawia pytania o cenę sztuki, relacje łączące ją z moralnością oraz rolę fikcji i prawdy. Jeżeli nawet nie mogą one w pełni wybrzmieć, to i tak wprowadzają przyjemny intelektualny i zmysłowy zamęt."
Podróż czerwonego balonika (2007),8,"Chiński reżyser Hsiao-hsien Hou postanowił odwdzięczyć się Francuzom zakochanym w jego filmach i nakręcił obraz inspirowany krótkometrażówką Alberta Lamorisse'a ""Czerwony balonik"". W ten sposób powstało dzieło piękne, głębokie, choć pozornie pozbawiony treści.  Na pierwszy rzut oka ""Podróż czerwonego balonika"" to historia samotnej matki, jej syna i chińskiej opiekunki. Suzanne jest nieco roztrzepaną kobietą, której pasją jest teatr kukiełkowy. Zatrudnia ona w roli au pair młodą reżyserkę z Chin pogłębiającą we Francji swoją wiedzę o kinie. W tle zaś znajomi bohaterki wykorzystują jej naturę ponad miarę, a nieobecny mąż odzywa się z rzadka z odległej Kanady. Ich dni przemijają w monotonnym rytmie chwil szczęścia i smutku.  Kiedy jednak przyjrzeć się bliżej dziełu Hou, od razu zauważa się, jak niewielkie znaczenia ma w istocie fabuła. Jest ona tylko pretekstem, którego celem jest zwrócenie uwagi widza na głębszą prawdę o życiu. Ową prawdę symbolizuje tytułowy balonik pojawiający się co jakiś czas, obdarzony zdawałoby się własną naturą, obserwujący, istniejący z boku. Choć ignorowany bądź wręcz niezauważany przez większość ludzi, jest on w rzeczywistości najważniejszym elementem życia bohaterów.  Czerwony balonik symbolizuje magię i głębię, jaka kryje się w na pozór zwyczajnym i szarym życiu. Hou, w sposób niezwykle prosty i delikatny zarazem, pokazuje nam, że życie nie sprowadza się tylko do kariery, pieniędzy, mieszkania. Nie potrzebujemy tych wszystkich bibelotów i gadżetów, ponieważ prawdziwe piękno skrywa się w rzeczach najprostszych. Niestety dziś mało kogo stać na zatrzymanie się i zachwycenie zwyczajnością. Na szczęście jest sztuka, w której można odnaleźć choćby namiastkę harmonii bytu.  ""Podróż czerwonego balonika"" to zatem z jednej strony manifest twórczy sześciokrotnego uczestnika festiwalu w Cannes, a z drugiej zaproszenie do chwili medytacji nad sobą i światem. Obraz urzeka prostotą narracji i jednoczesną perfekcją swej konstrukcji. Zaś Juliette Binoche, która znakomicie wyczuła konwencję, w swej pełnej życia kreacji staje się idealnym przewodnikiem po Tao.  Film Hsiao-hsien Hou jest jak łyk krystalicznie czystej wody z górskiego źródełka: koi nerwy i daje choć kilka chwil szczęścia."
Królestwo (2007),6,"Wojna z terroryzmem, okupacja Iraku, ropa naftowa - oto słowa klucze, którymi żyje aktualnie świat. Nic zatem dziwnego, iż również Hollywood stara się ten trend wykorzystać. Jednak w przypadku ""Królestwa"" są one jedynie sztafażem, za którym nie kryje się żadna głębsza analiza problemu. Mamy za to stary, dobry thriller kryminalny w nieco tylko bardziej egzotycznych dekoracjach.  W zamkniętym osiedlu amerykańskim w Arabii Saudyjskiej dochodzi do masakry. Dopracowany do perfekcji plan terrorystów kończy się śmiercią setki osób i jeszcze dłuższą listą rannych. Ponieważ jednak Arabia Saudyjska jest sojusznikiem Stanów Zjednoczonych, władze amerykańskie, nie chcąc zaogniać sytuacji, postanawiają odstąpić od własnego śledztwa.  Z tym nie może pogodzić się jeden z agentów FBI, którego przyjaciel zginął w zamachu. Wykorzystuje swoje kontakty i w rezultacie grupa czworga agentów zostaje wysłana na miejsce tragedii. Specjaliści muszą nie tylko rozwikłać zagadkę tego, kto stoi za zamachem, lecz także przezwyciężyć wrogość lokalnych oficjeli i stróżów prawa. Rozpoczyna się typowa przepychanka i gra w kotka i myszkę.  Znakomita czołówka, w pigułce opowiadająca ostatnie sto lat Arabii Saudyjskiej, sugeruje, iż widzów czeka soczysty thriller polityczny, dzięki któremu wgryziemy się w brudną politykę międzynarodową, gdzie pieniądze i władza są ważniejsze niż honor i demokracja. Niestety kolejne minuty szybko pozbawiają nas złudzeń. ""Królestwo"" tak naprawdę mogłoby się wydarzyć wszędzie: w amazońskiej dżungli, gdzie przeciwnikiem byłby narkotykowy kartel, bądź też w slumsach Los Angeles, gdzie wrogiem byłby agresywny gang.  Film Petera Berga to w gruncie rzeczy rozbudowany odcinek jednego z licznych seriali sensacyjnych, jakie można oglądać w telewizji. To, co wyróżnia obraz na plus w porównaniu z ""Kryminalnymi zagadkami Las Vegas"" czy ""Wzorem"", to znacznie bardziej spektakularne sekwencje akcji i lepsze nazwiska w obsadzie (z Jamiem Foxxem na czele). Osoby lubiące tego rodzaju kino, będą zadowolone, ponieważ Berg nie próbuje żadnych eksperymentów. Zarówno fabuła jak i realizacja są standardowe tak, że widz doskonale wie czego się spodziewać i jak reagować. Bez kontrowersji, bez próżnych ozdobników.  ""Królestwo"" to drugi film w karierze scenarzysty Matthew Michaela Carnahana. Choć jest to pozycja solidna, nie wyjaśnia jakim cudem Carnahan stał się w tej chwili jednym z najbardziej rozchwytywanych scenarzystów w Hollywood. Obsada aktorska radzi sobie dobrze, lecz rzecz jasna w tego rodzaju filmie ich rola jest mocno ograniczona, a zatem trudno tutaj mówić o popisach talentu.  Koniec końców ""Królestwo"" Berga broni się jako rasowe kino sensacyjne, lecz nie wyróżniająca się niczym na tle wielu innych podobnych pozycji. W przedwalentynkowym sezonie może to być miła odmiana, zwłaszcza dla męskiej części widowni."
Pociąg do Darjeeling (2007),6,"Wes Anderson raz jeszcze maluje przed nami skomplikowany i uwodzicielski pejzaż ludzkiej duszy, a przy okazji zostawia nas z egzystencjalnym dylematem: czy lepiej być szarym człowiekiem, jednym z miliona, ale wieść szczęśliwy życie wśród bliskich czy też może być człowiekiem wyjątkowym, ekscentrykiem skazanym na wieczną alienację. Na pytanie to każdy widz musi znaleźć własną odpowiedź. Anderson zaprasza nas jedynie rozpoczęcia podróży. Co z niej wyniesiemy, to już zależy tylko od nas.  Prawda ta odnosi się nie tylko do widzów ale również do bohaterów ""Pociągu do Darjeeling"". Trójka braci spotyka się po raz pierwszy od czasu pogrzebu ojca. Od tamtego dnia minęło sporo czasu, a oni nie kontaktowali się ze sobą, prowadząc beztroskie życie w cieniu spuścizny po rodzicu, jaką były wypełnione jego rzeczami walizki. Teraz spotykają się gdzieś w Indiach i wyruszają w ""duchową"" podróż.  Jej celem jest odnalezienie siebie nawzajem, ponowne poznanie się i odbudowanie więzów rodzinnych (jeśli kiedykolwiek istniały). Pretekstem jest próba odnalezienia matki, która przez całe życie nic tylko ich porzucała. Początkowo beztroska i nieco naiwna koncepcja duchowej odnowy przypomina raczej katalogową wycieczkę turystyczną przygotowaną przez podrzędne biuro podróży. Jednak już wkrótce podróż nabierze nowych barw i zaskoczy braci niejednym dziwnym zwrotem akcji. I choć ich plany rozpłyną się niczym miraż na pustyni, ich cel będzie wyraźniejszy niż kiedykolwiek wcześniej. Pojmą też, iż to nie koniec drogi jest istotny, lecz sama droga.  Wes Anderson w ""Pociągu do Darjeeling"" raz jeszcze porusza znane fanom jego twórczości tematy: bogatą rodzinę, której członkowie wewnętrzną pustkę wypełniają kosztownymi bibelotami. Na ekranie ukazana zostaje cała galeria ekscentryków i dziwaków, zranionych na duszy (a czasem i ciele) ponad wszelką możliwość. Choć mają wszystko, co tylko mogą dać pieniądze, zdają sobie powoli sprawę z tego, że jest to niczym wobec pragnienia rzeczywistego spotkania z drugą osobą.  Dla fanów ""Podwodnego życia ze Stevem Zissou"" najnowszy obraz Wesa Andersona może być niejakim rozczarowaniem. Reżyser spuścił z tonu i zrezygnował z czystej ekstrawagancji, jaka oszałamiała w poprzednim jego dziele. Nie znaczy to jednak, że Anderson stracił pazur czy też wyczucie ironii. Jest równie przebiegle sprytny, zabójczo przewrotny i diabelnie spostrzegawczy w swojej obserwacji ludzkiej natury, co zawsze. Jego film bawi i smuci, wzrusza i zachęca do zadumy. Po prostu tym razem postanowił całość oprawić w bardziej surowych ramach. Idealnie odnajdą się w nich ci, którzy pokochali chociażby ""Genialny klan"".  ""Pociąg do Darjeeling"" jest niczym buddyjska mandala, pieczołowicie konstruowana ziarnko po ziarnku, by na koniec, niczym Anjelica Huston rozwiać się na wietrze. Jednak nawet wtedy nie powracamy do punktu wyjścia, lecz zostajemy przemienieni przez doświadczenie procesu tworzenia dzieła, przez podróż do głębi duszy. Radosny, mądry, ironiczny, ciepły i zabawny jest ""Pociąg"" wszystkim, czego należy oczekiwać od dobrej kinowej produkcji. Nawet jeśli Anderson powtarza się w swoich wywodach, robi to wciąż na tyle uroczo i sprawnie, że wciąż chce się go oglądać.  Dla fanów poprzednich filmów Wesa Andersona, ""Pociąg do Darjeeling"" to lektura obowiązkowa. "
Pupendo (2003),6,"Czeskie kino bardzo często przeciwstawiane jest polskiemu. Przy każdej premierze kolejnego obrazu naszych sąsiadów odzywają się jęki i utyskiwania, czemu my tak chociaż raz nie możemy. To fakt, Czesi mają rzadki dar mówienia o rzeczach ważnych ze zbawczym dystansem, humorem i ciepłem, jakim obdarzają swoich bohaterów. A jednak z czasem nachodzą refleksje, czy aby to nie jest jednak trochę hucpa skrywająca konformizm i artystyczną letniość. Każdy powinien na to pytanie odpowiedzieć sam, najlepiej po obejrzeniu filmu.  Jan Hřebejk ponownie wraca do historii. We wcześniejszym o kilka lat i nominowanym do Oscara ""Musimy sobie pomagać"" rozliczał się z czasem II wojny światowej, w ""Pupendo"" tematem jest pokolenie praskiej wiosny. Mamy więc utalentowanego, nonkonformistycznego artystę, który zmuszony jest żyć z wyrobu porcelanowych świń i skarbonek w kształcie pośladków oraz oportunistę dyrektora szkoły i jego żonę, byłą studentkę naszego mistrza. Każda z postaci ma swoje racje i wartości, których chroni. Czasami wydają się śmieszni, czasami straszni lub żałośni (takie czasy), ale zawsze są ludzcy.  Twórcy ""Pod jednym dachem"" nie sposób odmówić daru konstruowania umiejętnej narracji. Ogół budowany jest za pomocą ciągu szczegółów. Dzięki nim historia związanych ze sobą ludzi staje się także portretem tamtych niewesołych czasów.  Znajdą się tacy, dla których ""Pupendo"" to film mądry, rozważny i po ludzku uczciwy. Inni zapewne uznają, że jest to dość upupione spojrzenie na treści, wciąż jednak żywe i nierozwiązane. W jednym na pewno powinna być zgoda – nasi sąsiedzi potrafią tworzyć kino pełne subtelnej melancholii, absurdalnego poczucia humoru i przede wszystkim wyrozumiałości dla swoich bohaterów. Jeżeli ktoś lubi takie filmy i podobały mu się wcześniejsze obrazy Hřebejka, wyjdzie z kina w pełni usatysfakcjonowany.  Na marginesie ""Pupendo"" warto by się chwilę zastanowić, skąd u nas bierze się takie wyobrażenie czeskiej kultury. Na pewno nie ma ono źródła w literaturze: wszak wojak Szwejk z przesyconego okrucieństwem i anarchizmem dzieła Haška to głupkowaty bydlak, a nie żaden poczciwy sowizdrzał. Tak samo świat Hrabala to uniwersum pełne okrucieństwa, w którym wytrzymać można tylko opowiadając historie. O dziełach Klímy czy Fuksa nie ma nawet co wspominać. Większość dzieł tych autorów przeniesiona na taśmę celuloidową staje się ugrzeczniona i ugłaskana.  Było jednak kilka czeskich filmów, które łączyły melancholię i poezje codzienności z drapieżnością. Wystarczy wymienić tutaj genialny ""Sklep przy głównej ulicy"" Kadára i Klosa czy wczesne filmy Formana, którego przecież oskarżano o cynizm i żerowanie na swoich bohaterach, a które teraz czyta się zupełnie inaczej. Na takie czeskie kino ja właśnie czekam."
P.S. Kocham cię (2007),6,"Czy wiecie, co jest najlepsze w wielkiej, romantycznej miłości? Żałoba. Nie wierzycie? Obejrzyjcie zatem ""P.S. Kocham Cię"" i przekonajcie się sami.  Holly i Gerry kochają się na zabój. Była to miłość od pierwszego wrażenia - wielka i, co ważniejsze, trwała. Jednak mimo prawdziwego uczucia, przez większość wspólnego życia nie robili nic innego, jak tylko się ze sobą kłócili. Na szczęście dla widzów trwa to zaledwie pięć minut filmu, bowiem Gerry szybko znika ze świata żywych wyeliminowany przez guza mózgu.  Zrozpaczona Holly zamyka się w domu i nie pragnie niczego więcej, jak znów być z Gerrym. Jej ukochany przewidział to i przygotował całą serię listów, które przybywać będą do niej w różnych momentach jej życia w ciągu następnego roku. Dzięki nim poradzi sobie ze smutkiem i stanie na własnych nogach.  ""P.S. Kocham Cię"" pokazuje, że żałoba nie jest tylko okresem przygotowującym do reszty życia, lecz przede wszystkim jest czasem świętowania minionej miłości. Kłótnie bledną, zaś uczucie zostaje uwypuklone, stając się silniejsze, prawdziwsze i bardziej magiczne, jakby wyjęte z najlepszej bajki.  Twórcy filmu nie kryją, że ich obraz nie jest oryginalny. Podobnych filmów o Wielkiej Miłości powstało setki, jeśli nie tysiące. LaGravenese postawił na nastrój i był to strzał w dziesiątkę. Film jest ciepły, idealnie mieszając smutek z humorem, realia z marzeniami. Do tego dochodzi różnorodna obsada, nieźle zbalansowana, dzięki czemu nawet jeśli jedna osoba nie wypada najlepiej, inna potrafi to zrekompensować.  Hilary Swank gra dobrze, lecz niestety ""P.S. Kocham Cię"" wyraźnie pokazuje, że nie ma ona w sobie zadatków na wielką romantyczną divę w stylu Meg Ryan czy Julii Roberts. Z kolei z występu Gerarda Butlera zapamiętuje się w zasadzie jedynie jego białe zęby, które szczerzy nieustannie w uśmiechu sugerującym nie tyle radość, ile złe funkcjonowanie nerwów twarzowych.  Z drugiej strony mamy przezabawną Lisę Kudrow, której Denise jest bezapelacyjnie najbardziej barwną z wszystkich postaci filmu. Bardzo dobrą rolę otrzymał również Harry Connick Jr.. Oboje są znakomitym antidotum na przesłodzoną relację łączącą Holly i Gerry'ego. Dzięki nim ""P.S. Kocham Cię"" nie tylko nie mdli nieznośnym romantyzmem, lecz wręcz przeciwnie - sprawia, że całość ogląda się lekko, miło i przyjemnie. Szkoda tylko, że Kathy Bates nie została bardziej wykorzystana. Aktorka udowodniła choćby w ""Sześciu stopach pod ziemią"", że potrafi połączyć dramat z komedią. Żal jej jest tym bardziej, iż przecież Connick Jr. też nie robi nic innego, jak jedynie powtarza swoją rolę z sitcomu ""Will & Grace"".  I na koniec słowo ostrzeżenia dla wszystkich mężczyzn. ""P.S. Kocham Cię"" choć na pozór wydaje się być nieszkodliwą opowiastką o miłości, w rzeczywistości może być testem trwałości waszych, drodzy panowie, związków. Jeżeli wkrótce po seansie dowiecie się, że wasze partnerki postanowiły wyjechać do Irlandii ""za pracą"", wiedzcie, że to była wasza wina. ""P.S. Kocham Cię"" ma bowiem bardzo jasne i jednoznaczne przesłanie: fajnego faceta można znaleźć wszędzie, lecz prawdziwą miłość kobieta odkryje jedynie w Irlandii. "
Lejdis (2008),6,"Jako przedstawiciel brzydszej połowy ludzkości czuję się niekomfortowo recenzując film, który już w tytule zaznacza, do kogo jest skierowany. ""Lejdis"" Tomasza Koneckiego to manifest szeroko rozumianej „babskości” - od niepamiętnych lat stara się ona ratować świat przed nabuzowanym, destrukcyjnym maskulinizmem. Idealnie obrazuje to scena, w której jedna z bohaterek poszukuje męża swej przyjaciółki wśród naparzających się rzymskich legionistów. Skąd wzięły się bowiem wszystkie nasze nieszczęścia, w tym dwie wojny światowe? Z pewnością nie z adamowego żebra! Już raczej z tego, co Adam nosił poniżej pasa...  Tytułowe Lejdis to cztery panie przyjaźniące się od przeszło ćwierć wieku. Ich znajomość zaczęła się przy podwórkowym trzepaku w ponurych latach 80-tych, gdy studenci pałowali zomowców, a w radiu przemawiał pan o smutnym głosie. Czas mijał, a młodociane damulki przeobraziły się w dorosłe damy. W głowie im tylko seks, alkohol i... dzieci. Lejdis wspierają się w trudnych chwilach, a tych w trakcie filmu będzie całkiem sporo. Mężczyźni, choć potrzebni są do życia jak tlen, potrafią zaoferować jedynie rozpacz, rozczarowanie i niedojrzałość.  Andrzej Saramonowicz inspirował się przy pisaniu scenariusza popularnym blogiem internetowym. Ten „wirtualny” rodowód niestety się czuje. Filmowi brakuje solidnego kośćca dramaturgicznego, który zdołałby utrzymać w ryzach rozbrykane damskie towarzystwo. ""Lejdis"" rozbijają się na serię mniej lub bardziej znaczących epizodów, z których trudno wyłowić „sedno materii”. Fabularne niedołęstwo ratowane jest przez pierwszorzędny dowcip, którego twórcom z pewnością nie brakuje. Prorokuję, że parę dialogów z filmu stanie się kultowych. Nie tylko dla kobiet.  W zrobionym rok temu przez Koneckiego i Saramonowicza ""Testosteronie"" panie ukazane były jako wredne żmije bez skrupułów wyniszczające mężczyzn. ""Lejdis"" rehabilitują oczywiście rodzaj żeński, piętnując przy tym panów. Przy kolejnym filmie należałoby chyba zawrzeć płciowy kompromis – stereotypy bywają oczywiście zabawne, ale nie budują porozumienia. Radziłbym również twórcom zbytnio nie wzorować się na polskich komediach romantycznych. Finałowa scena na dachu szpitala niebezpiecznie przypomina pseudobollywoodzkie harce z ""Tylko mnie kochaj"". Dzięki Bogu, że Koneckiego i wtedy nie opuszcza ironia. Bez niej bylibyśmy tylko puchem marnym..."
Madame Sata (2002),7,"Sami jesteśmy swoimi największymi wrogami. Nasze pragnienia walczą ciągle z oczekiwaniami otoczenia. Ograniczenia zmuszają nas do wysiłku, byśmy wypełnili swe przeznaczenie, nawet jeśli nie zdajemy sobie sprawę z tego, czym ono jest. W większości wypadków nasza walka jest bezmyślnym miotaniem się. Czasem jednak, choćby przez chwilę, udaje się osiągnąć szczyt. Jednak za wszystko trzeba zapłacić, a cena zawsze, bez wyjątku, będzie wysoka.  Joao Francisco dos Santos to bohater filmu ""Madame Sata"" czerpiący pełnymi garściami z życia w slumsach Rio de Janeiro lat 20-tych ubiegłego stulecia. Żyje w najbardziej dekadencki sposób, pośród złodziei i prostytutek. Ucieleśnia najważniejsze ideały paryskiej bohemy i jak jego francuscy towarzysze pragnie występować, stać się elementem świata sztuki. Jednak kiedy przebywa się w rynsztoku życia, nawet najdrobniejsze marzenie może być niebezpieczne. Dlatego też Joao chroni się potężnym pancerzem agresji i opryskliwości. Gwałtowny płomień złości i nienawiści zagrzewa go do buntu i walki. Lecz nawet cynizm, okrucieństwo i niesprawiedliwość nie są w stanie zabić w nim delikatności, opiekuńczości, pragnienia miłości i artystycznego zapędu.  Joao Francisco dos Santos to rozdarta wewnętrznie dusza. Jedną trzecią swojego życia spędził w więzieniu. Widział jak surowy świat odbiera mu wszystko, czego pragnie i pożąda. A jednak walcząc z sobą i innymi, pozostając buntownikiem osiągnął wielką sławę. Stał się prawdziwą legendą karnawału w Rio.  ""Madame Sata"" Karima Ainouza to film biograficzny. Jednak na próżno szukać w nim patosu i nadęcia, jakie zdają się być nierozerwalnie związane z typową produkcją o ""wielkim"", ""znaczącym"", ""nietuzinkowym"" człowieku. Ainouza nie tworzy hagiograficznej wyliczanki kolejnych ważnych punktów z życia bohatera. Nie ma u niego miejsca na tanie frazesy o zerze przemienionym w bohatera.  W ""Madame Sata"" istotny jest człowiek – skomplikowany, niejednoznaczny, z wadami. Twórcy skoncentrowali się na osobistym dramacie, niespokojnym duchu, którego nic i nikt stłumić nie potrafi, lecz który zawsze pozostaje w konflikcie z samym sobą. To pełnokrwista opowieść o bólu i rozterkach, pragnieniach i straconych okazjach, lecz przede wszystkim jest to historia niewiarygodnie wysokiej ceny, jaką przychodzi nam płacić za bycie sobą. Cena, dla której końcowy sukces i sława nie są żadnym usprawiedliwieniem, lecz jedynie post scriptum domykającym, ale w żadnym razie nie wyjaśniającym historii życia.  Ainouza zaciera granicę pomiędzy bohaterem a widzem. Stara się jak najbardziej przybliżyć nam szaleństwo, ból i rozdarcie, jakie było udziałem Joao. Czujemy jego pragnienia, którym nie chce się poddać, kiedy spotyka na swej drodze Renatinho. Wraz z nim doświadczamy więzów konwenansów, które nie dają mu (i nam) rozwinąć skrzydeł pasji i wolności. Złość i agresja skierowana na siebie i innych, pomieszana została z autentyczną troską, a nam pozostaje w ustach metaliczny smak bólu egzystencjalnego.  Brazylijczycy znów popisali się filmowym rzemiosłem najwyższej próby. ""Madame Sata"" to wyrazisty i bezpretensjonalny obraz istoty próbującej wyzwolić się z narzuconych więzów. Ostra i brawurowo poprowadzona reżyseria atakuje zmysły widza, przymusza do refleksji i zadumy. Zaś znakomity Lázaro Ramos jest fascynującym przewodnikiem po barwnym i egzotycznym Rio de Janeiro zamieszkanym przez biednych i przegranych, lecz nie pozbawionych marzeń.  Film (dla) prawdziwych kinomanów."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Asterix na olimpiadzie (2008),5,"Grecka miłość, francuskie poczucie humoru i polskie opakowanie, a wszystko to w imię szlachetnych igrzysk zwanych box office'em. ""Asterix na olimpiadzie"" to imponujące widowisko zrealizowane tylko i wyłącznie w jednym celu: zgromadzenia w kinach wielkich tłumów na europejskiej produkcji. Twórcy mają szansę cel ten osiągnąć.  Fabuła trzeciego filmu aktorskiego opartego na słynnym komiksie Rene Goscinnny'ego i Alberta Uderzo jest dość prosta. Oto pewien mieszkaniec jedynej galijskiej wioski nie podbitej przez Rzymian nawiązuje listowny a mimo to płomienny romans z grecką księżniczką. Kiedy w końcu zebrał się na odwagę, by ją ujrzeć na własne oczy, okazało się, że zobaczył więcej niż pragnął: groźnego rywala o względy Greczynki.  Rywalem jest nie byle kto, bo sam syn Cezara, niezwykle ambitny i okrutny Brutus. Pod wpływem chwili rozkochany amant wyzywa podłego Rzymianina na walkę w Igrzyskach Olimpijskich. Na zwycięzcę czeka nagroda w postaci powabnej córki władcy Greków (cóż Mercedesów wtedy jeszcze nie produkowano). Tak oto rozpoczyna się przygoda, w której dzielni Galowie zmierzą się w rywalizacji sportowej z całym starożytnym światem, udowadniając przy okazji, że niczym są magiczne napoje bez wielkiego serca i sprytnego umysłu.  ""Asterix na olimpiadzie"" to kino familijne, z kilkoma nieco bardziej pikantnymi momentami. Całość oparto na slapstickowym humorze i gagach sytuacyjnych, co powinno spodobać się dzieciakom. Dla starszych przygotowano smaczki w postaci odniesień do wielkich kinowych przebojów (od ""Ben Hura"" po ""Gwiezdne Wojny"") czy aluzje do aktualnej sytuacji. Jest zatem szansa, że każdy znajdzie w filmie coś dla siebie.  Oczywiście obraz nie ma żadnej głębi, ale też nikt, kto się nań wybiera chyba tego nie oczekuje. Fabuła jest leciutka niczym beztłuszczowy twarożek lub dietetyczna cola - jest przecież jedynie pretekstem do popisania się budżetowym rozmachem i stanowi więź łączącą w jedną sprawną całość kolejne zabawne sytuacje. Podobnie jest i z obsadą, z której zapamiętuje się właściwie jedynie Jamela Debbouze'a, bohatera zdecydowanie najzabawniejszej części filmu.  Biorąc pod uwagę, iż ""Asterix na olimpiadzie"" jest przeznaczony dla widzów w każdym wieku, nikogo nie powinien dziwić fakt, iż otrzymujemy go w wersji dubbingowanej. Nie jestem wielkim fanem lokalnych wersji językowych filmów aktorskich, choć rozumiem powody, dla których są one realizowana. Tym niemniej muszę stwierdzić, że dubbing polski przygotowano na tyle dobrze, iż przyjmowało się go bez większych problemów. Jakub Wecsile napisał ciekawy tekst dialogowy, w którym sprawnie wykorzystał słynne już u nas powiedzonka. Nie próbował ich jednak wrzucać na siłę, ani nie zarzucił nas lokalnymi kolokwializmami, dzięki czemu całość nie sprawia wrażenia tekstu wymuszonego czy naciąganego. Więcej od dubbingu nie ma co wymagać.  I na koniec informacja dodatkowa. Premiera ""Asterixa"" wydała nam się na tyle intrygująca, iż postanowiliśmy poświęcić filmowi najnowszy odcinek Nakręconych. Dowiecie się w nim więcej o wspaniałych mężczyznach i ich magicznych napojach. "
Persepolis (2007),7,"Przekonanie, że komiks może być formą sztuki, która ma coś istotnego do powiedzenia, powoli zyskuje sobie powszechne uznanie. Nie będę się kłócił, mądrzył i dyskutował, bo na komiksach się nie znam. Wiem tylko, że jeden z najlepszych dokumentów, jaki widziałem, to ""Crumb"" Terrego Zwigoffa, a ""Persepolis"" to jeden z ciekawszych filmów, jaki trafił ostatnim czasem do polskiej dystrybucji.  ""Persepolis"" przypomina, że animacja potrafi być czymś dużo więcej niż zabawą kinem, intertekstualną gierką czy komedią dla dużych i małych. To, że zwyczajne życie może być na swój sposób fascynujące, udowodnił już Robert Pulcini w ""Amerykańskim splendorze"". Historia życia Satrapi nie jest jednak zwyczajna, bo przyszło jej żyć w niecodziennych czasach.  Film jest swego rodzaju pamiętnikiem dojrzewania w Iranie w czasach szacha i rewolucji islamskiej. Z jednej strony jest on intymnym wyznaniem, z drugiej – obrazem epoki. Właśnie to napięcie między subiektywną historią widzianą oczami małej dziewczynki, dziewczyny, młodej kobiety a wielką historią, która wdziera się w życie jednostki, stanowi największą siłę filmu.  Temat niby stary jak świat, a jednak nikt do tej pory w ten sposób go nie przedstawił. To właśnie zasługa animacji, która pozwala twórczo pokazać świat. Swobodna gra czernią i bielą, odejście od dosłowności przedstawianego świata na rzecz oddawania stanów emocjonalnych wzmacnia i wygrywa wszystkie walory obrazu Paronnaud i Satrapi. Paradoksalnie animacja 2D pozwala ujawnić prawdziwą jego wielowymiarowość.  ""Persepolis"" jest dziełem osobistym. Nie ma w nim jednak złości. Jest melancholia, nostalgia, spora dawka poczucia humoru i zbawczego dystansu. Przede wszystkim jest on jednak pochwałą wolności będąc zarazem refleksją o cenie, jaką się za nią płaci. Najciekawszą postacią filmu jest babka głównej bohaterki, która przywodzi na myśl analogiczną postać w ""Fanny i Alexander"" Bergmana. Jest ona swojego rodzaju mistrzem ceremonii, który na przekór czasom próbuje zachować formę i klasę wiedząc, że życie składa się masek i ról, które przyjmujemy.  W czasach kolejnych komputerowo wygenerowanych animacji opowiadających o rożnej maści stworzonkach ulepionych z pikseli ""Persepolis"" jest dziełem nadzwyczaj ludzkim. A co za tym idzie, wartym polecenia."
To nie jest kraj dla starych ludzi (2007),10,"Nie będę ukrywał, że jest to bardziej list miłosny pisany na gorąco niż recenzja. Zacznijmy więc od szczerego wyznania: braci Coen kocham bezwarunkową miłością, która każe mi adorować nawet ich słabsze i lżejsze filmy. Wznosząc się jednak ponad perspektywę własnego nosa, trzeba uznać, że genialne rodzeństwo stworzyło przynajmniej dwa arcydzieła: ""Barton Fink""i ""Fargo"" (ja dodałbym od siebie jeszcze ""Ścieżka strachu""). ""To nie jest kraj dla starych ludzi"" nie tylko wpisuje się w ten panteon, ale być może jest nawet najwybitniejszym dziełem Cohenów.  Najnowszy film twórców ""Śmiertelnie proste"" jest podróżą poprzez ziemię jałową. Narratorem, który prowadzi przez nią widza, jest stary, zmęczony i zrezygnowany szeryf (Tommy Lee Jones). Wokół rozpętuje się piekło przemocy, trup ściele się gęsto i bez sensu. Rzecz obraca się wokół walizki z dwoma milionami dolarów, która trafiła do nieodpowiedniej osoby, a wszyscy wokół starają się ją odzyskać. Od razu rzucają się skojarzenia z ""Fargo"". W przeciwieństwie jednak do obrazu z 1996 roku, nie ma już żadnej nadziei i przystani. Tym razem świat na dobre wypadł ze swoich kolein, jeżeli w ogóle kiedykolwiek w nich był.  Na powierzchni może nam się zdawać, że oglądamy w nowych dekoracjach stare schematy fabularne. Tak więc widz jest prowadzony od skojarzeń z ""Prostym planem"" Sama Raimiego aż do ""Pieniądza"" Bressona. Mistrzostwo polega na tym, że po jakimś czasie Coenowie odwracają wszystko, co do tej pory oglądaliśmy. Nie następuje jednak jakiś gwałtowny zwrot fabularny, zmiana polega na przesunięciu akcentów. Zamiast thrillera, czarnego filmu, czy jak kto woli westernu, dostajemy dramat egzystencjalny w najczystszej postaci.  W ""To nie jest kraj dla starych ludzi"" widoczne są wszystkie elementy stylu rodzeństwa, łącznie z czarnym humorem, umiejętnością wygrania najdrobniejszych dialogów czy scen. Co więcej, tematy przewijające się w twórczości Coenów osiągają nową głębię. Nic na to nie poradzę, że mi nasuwają się skojarzenia z Bergmanem. Wraca stary temat milczenia podany w zupełnie nowy, twórczy i autorski sposób.  Ktoś mógłby uznać, czytając moje spazmy, że mamy tu do czynienia z klasyczną postmodernistyczną grą, intertekstualnością i strukturą palimpsestu. Tymi modnymi, nadużywanymi i praktycznie przez nikogo nie definiowanym pojęciami zwykło się określać kino braci Coen. W tym wypadku są one zupełnie mylne. Film jest spójny, koherentny, doskonale przemyślany i perfekcyjnie zagrany. Nie ma tu żadnej gierki z widzem, tylko przejmująca pustka.  Apokalipsa w wydaniu braci Cohen nie nadciąga z wielkim hukiem, ona pełza, każdego dnia wpuszczając w życie bohaterów absurd, pustkę i nicość. Każda z postaci próbuje poradzić sobie z nią na swój sposób: a to ustalając idiotyczne reguły, których się trzyma, próbując uciec, zacząć nowe życie, czy trzymając się wiary, że ON kiedyś się odezwie. Wszystkie te wysiłki skazane są na klęskę, nieuchronnie wpisaną w każde życie, które kończy się tak jak świat bohaterów – ""nie hukiem, ale skomleniem""."
American Gangster (2007),7,"My sprzedajemy tylko kolorowym. To zwierzęta, więc po co im dusza? - stwierdza w filmie wszechczasów (""Ojciec chrzestny"", 1972) jeden z włoskich donów. W ""American Gangster"", którego akcja rozgrywa się ćwierć wieku po wydarzeniach z mafijnego fresku Coppoli, sytuacja zostaje odwrócona: najpoważniejszy dostawca narkotyków w Nowym Jorku ma czarną skórę i nazywa się Frank Lucas (Denzel Washington). Sprowadza on heroinę wprost ze źródła w Wietnamie, dzięki czemu jego Blue Magic jest dwukrotnie czystszy niż oferta konkurencji. Interes idzie w najlepsze, ściągnięta z południa rodzina wyraża podziw i dumę, a w dodatku na horyzoncie pojawia kobieta, z którą Frank mógłby spędzić resztę życia.  Nowy film Ridleya Scotta napędzany dawką ""towaru"" wprost z Bronksu zgrabnie meandruje między klasyką gatunku. Spełnienie amerykańskiego snu okazuje się koszmarem, a ambicja i pomysłowość bardo często korespondują z pychą i głupotą. Kim jest Lucas? Symbolem antycypacji czarnej rasy, która sukces może osiągnąć jedynie na ścieżce zbrodni? Dużo bardziej kusi interpretacja stricte polityczna - ""American Gangster"" trafił bowiem do kin w USA w trakcie nasilającej się kampanii prezydenckiej. Startuje w niej Barack Obama, który cieszy się wielkim poparciem wśród śmietanki hollywoodzkiej. Wątpię, by kandydat Demokratów chciał się utożsamiać z nowojorskim przestępcą, ale obaj reprezentują ten sam interes – chęć mądrego kierowania swoją społecznością.  W momencie, gdy Lucas przejmuje wpływy na mieście, zaczyna się nim interesować oddział do walki z narkotykami pod dowództwem niewyżytego seksualnie Richiego Robertsa (Russel Crowe). Obaj antagoniści stanowią dwie strony medalu amerykańskiej demokracji. Już w ""Gangach Nowego Jorku"" pokazano, że zrodziła się ona wśród morderstw i rozpusty, a nie na sympozjach naukowych. Amerykanie wierzą, że bandzior ma takie samo prawo do bycia bohaterem jak odważny szeryf. Czy jednak triumf przestępczości prowadzi do pozytywnych wniosków? Zawsze w pobliżu potrzeba więc stróża prawa, który sprowadzi świat na tory równowagi moralnej.  ""American Gangster"" ogląda się z przyjemnością, ale bez zaangażowania. Trudno w tym filmie o sympatię czy niechęć – Scott woli zimne przystawki od potraw na ciepło. Wygląda na to, że reżyser sam wpompował sobie w żyły dawkę Błękitnego Czaru i bez emocji, ale z zegarmistrzowską precyzją nakręcił mechanizm fabularny. Mam nadzieję, że strzykawka, której użył, była czysta."
Dziwki (2006),3,"Rosyjscy filmowcy uciekają ostatnio w wizualnie rozbuchane filmy (""9 kompania"", ""Dzienna straż"") byle tylko nie powiedzieć czegoś prawdziwego o współczesnej Rosji. Choć ""Prostytutki"" są na tym tle chlubnym wyjątkiem, reżyserowi brakuje talentu bądź doświadczenia, by z gromadki drastycznych obrazków ułożyć coś na kształt wciągającej fabuły.  Yuri Moroz wyławia z tłumu cór Koryntu trzy dziewczyny wystające na ulicy w oczekiwaniu na klienta i lepsze życie. Nina, Anna i Kira doskonale wiedzą jak smakuje ciężar egzystencji. Dzięki retrospekcjom poznajemy ich wcześniejsze losy i powody, dla których zajęły się najstarszym zawodem świata. Dojmująca bieda, wokół pokłady patologii, a co blok to zbok. Reżyser lansuje tezę, że we współczesnej Rosji miejsce urodzenia predestynuje na zawsze dalsze losy człowieka. Abstrahując od słuszności tezy, trudno jest mi jednak przyjąć metody na jej udowodnienie. Portrety psychologiczne rysuje się w ""Prostytutkach"" za pomocą wałka do bielenia sufitów. Moroz odrzuca resztki sztuki na rzecz odrażającego przekazu.  Pomagają mu w tym wydatnie paskudne zdjęcia prowadzoną z ręki kamerą. Filmowa Rosja to jakby przedsionek piekła. W tym świecie nie ma miejsca dla dobrych mężczyzn – wszyscy są cyniczni, brutalni lub chorzy psychicznie. Resztki kobiecej solidarności nie mają szans w zderzeniu z wynaturzonym maskulinizmem.  Wydanie DVD to bezpośredni dostęp do 16 scen, obraz zakodowany w formacie 16:9 oraz możliwość obejrzenia filmu zarówno z polskim lektorem, jak i napisami."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Motyl i skafander (2007),9,"Filmowa historia Jean-Dominique’a Bauby'ego, bon vivanta, redaktora naczelnego francuskiego Elle, który w wieku 43 lat zostaje sparaliżowany, to dzieło niezwykłe z co najmniej kilku powodów. Po pierwsze, uwodzi formą wizualną (wszystkie nagrody dla Janusza Kamińskiego są w pełni zasłużone). Po drugie, unika łatwizny łzawego sentymentalizmu, patosu historyjek o tym co ważne i innych takich bzdetów, którymi twórcy tak często szantażują nas emocjonalnie. Po trzecie, i najważniejsze, zostawia wrażenie obcowania z wielkim kinem.  Sztuka, jaką osiągnął Schnabel, jest niezwykle trudna i wymagająca dużej samodyscypliny. Pokusa podlizania się widzowi, schlebiania mu i szantażu emocjonalnego, przed jaką staje twórca, zawsze jest olbrzymia. W końcu nie tylko są to najprostsze i najbardziej prymitywne środki, ale także i w wielu przypadkach najskuteczniejsze. Przypomnijmy sobie, jak często twórcy każą nam się pochylić nad czyimś losem. Ile energii i taśmy filmowej marnują, aby obwieścić wszem i wobec: spójrzcie, jaki ten człowiek jest dobry, godny współczucia (choć często myli się ono co pośledniejszym twórcom z litością). Wszystko po to, aby zmusić widza do współodczuwania i zyskać chwilowy poklask, miano tzw. wrażliwego twórcy, krótkotrwałą sympatię widzów oraz kilka błyszczących nagród. Nie dajmy się jednak oszukać – taka wrażliwość nic nie kosztuje, jest żałosną podróbką niczym produkt czekoladopodobny.  W przypadku ""Motyla i skafandra"" pokusa była tym większa, że główny bohater idealnie nadawał się na inkubator niepowszechniejącego współczucia. A kiedy już nasze miękkie serduszka zostałyby wyciśnięte do cna, bardzo łatwo potem przemielić to w podziw dla bohatera, który przecież mimo przerażającej choroby tak dzielnie dał sobie radę. Więcej, dopiero wtedy stał się w pełni człowiekiem. Schnabel nie tylko oparł się tej pokusie – on jej w ogóle nie wziął pod uwagę, a po tym właśnie poznaje się prawdziwego artystę.  Historia człowieka, który w mgnieniu chwili traci wszystko i zostaje zamknięty w więzieniu swojego ciała, pokazana jest z perspektywy, jakiej kino dotąd raczej unikało, a przynajmniej nie w takiej wizualnej formie. Nie chodzi tutaj tylko o to, że Kamińskiemu udała się rzecz niezwykła i niespotykana – pokazać świat z perspektywy osoby całkowicie sparaliżowanej, której jedynym sprawnym organem jest lewe oko. W ten sposób widz zanurza się w uniwersum, które rządzi się swoimi własnymi prawami; świat przesączony poprzez wyobraźnię i pamięć bohatera; przestrzenie, które pozwalają zachować człowieczeństwo i wolność, przestrzenie umożliwiające twórczość.  Film Schnabla jest po prostu prawdziwy. Czasami okrutny, a czasami smutny, ale przede wszystkim przesycony pasją życia i zmysłowością. Kamera ślizga się po udach kobiet otaczających opieką Bauby'ego, zagląda im w dekolty. Świat dobija się do świadomości sparaliżowanego bohatera z taką samą, a może nawet większą intensywnością, niż przed wylewem. Nikt się tu nad nikim nie użala, nikt nie dokonuje żadnych emocjonalnych przeszczepów ani amputacji. Cierpienie nie uwzniośla, nie sprawia, że stajemy się lepszymi ludźmi, ale nie odziera też z człowieczeństwa. Pozwala jednak dostrzec to, co je konstytuuje, będąc zarazem pochwałą życia. Prawdziwe, wielkie kino robione dla ludzi i przez ludzi w pełnym tego słowa znaczeniu."
Zaczarowana (2007),8,"Film Kevina Limy jest taki jak jego bohaterka: szczery, uroczy i zabawny. Reżyser podąża w kierunku, w którym mógłby udać się ""Shrek Trzeci"", gdyby tylko nie dostał czkawki z powodu przedwczesnego ojcostwa. ""Zaczarowana"" kreśli piruety pośród baśniowego inwentarza ze stajni Disneya, raz po raz zmieniając zasady rządzące historiami o obleśnych wiedźmach, napakowanych rycerzach i słodziuchnych dziewuszkach.  Bohaterką filmu jest Giselle (Adams), która wkrótce ma poślubić księcia Edwarda (Marsden). Ten jest przystojny prawie jak bracia Mroczkowie, więc naszej „zaczarowanej” nogi same uginają się pod ciężarem nadciągającego szczęścia. Niestety zawistna królowa Narissa (Sarandon) nie zamierza dzielić się władzą w Andalazji i pod postacią staruchy wpycha Giselle do magicznej studni. W taki oto sposób dziewczyna trafia do współczesnego Nowego Jorku. Bidula wylądowałaby niechybnie w psychiatryku, gdyby nie przypadkowo poznany prawnik Robert (Dempsey). Gdy romans zaczyna wisieć w powietrzu...  Reszty nie mam zamiaru opowiadać, bo Czytelnicy powinni przekonać się sami, co było dalej. Zadbano, by widz nie nudził się ani przez chwilę. Lima z małpią zręcznością miesza gatunki i formy. Gdy akcja rozgrywa się bajkowej krainie, mamy do czynienia z klasyczną „rysowaną” animacją. Wraz z pierwszymi obrazkami amerykańskiej metropolii ""Zaczarowana"" staje się filmem aktorskim.  Twórcy wyciskają strumienie komizmu ze scen, gdzie konfrontuje się baśniowy sztafaż z rzeczywistym otoczeniem (np. Giselle prosi o pomoc w sprzątaniu mieszkania gołębie, szczury i... prusaki). Musicalowe wstawki zamiast zatopić film niczym góra lodowa, dodają mu werwy i rytmu. Główną zaletą ""Zaczarowanej"" jest jednak postmodernistyczne pogrywanie z tradycyjnym modelem historii znanych od Andersena czy Perraulta. Tutaj to księżniczka bierze w drobne dłonie miecz i idzie odbijać ukochanego ze szponów smoka.  Szanowne grono państwa krytyków będzie się pewnie boczyć na zbyt grubo polukrowane zakończenie bądź nadmierną naiwność historyjki. Nie słuchajcie ich – ""Zaczarowana"" wyczaruje Wam dwie godziny kinowych cudów. Walt Disney od kilkudziesięciu lat mrozi się w oczekiwaniu na lepsze czasy. Może to już?"
Piła IV (2007),5,"Kiedy w tytule filmu pojawia się kolejny numer, wszyscy dobrze wiedzą, czego można się spodziewać. Twórcy ""Piły IV"" tych oczekiwań nie zawiodą. Jest więcej krwawych zbrodni i zero nowości.  Jak wszyscy wiemy, w trzeciej części Jigsaw zginął. Jeśli ktoś miał co do tego wątpliwości, to film otwiera niezwykle graficznie ukazana scena sekcji zwłok. Jednak dla prawdziwie zaangażowanego pedagoga, śmierć nie jest żadną przeszkodą. John jeszcze nie zakończył wykładu, iż każdy czyn ma swoje konsekwencje i nic nikomu płazem nie ujdzie.  Tym razem jego adeptami są policjanci Rigg i Hoffman, których już zdążyliśmy poznać w poprzednich odcinkach. Szykuje się znów trudna łamigłówka do rozgryzienia, na którą składać się będą w pomysłowy sposób okaleczane i masakrowane ciała oraz powrót z zaświatów kilku znanych postaci. Widzowie poznają również przeszłość Johna i powody, dla których stał się on Jigsawem, Panem Zagadką.  Dla fanów serii fabuła czwartej ""Piły"" nie będzie żadnym zaskoczeniem. Darren Lynn Bousman wraz z całą grupą scenarzystów odgrzewa stare pomysły, nie dodając nic od siebie. Te same rozwiązania, ten sam typ bohaterów i żenująco płaska historia życia Johna z całą pewnością nie będą źródłem ekscytacji. Co innego krwawe sceny. Te powinny zadowolić każdego fana hektolitrów posoki zalewających każdy możliwy skrawek powierzchni. Tu, trzeba przyznać, twórcy wciąż jeszcze trzymają kilka asów w rękawie i dzięki temu całość trzyma pewien poziom. ""Piła IV"" jest idealnym obrazem dla tych, którzy z serią zdążyli się już zapoznać i w miarę polubić.  Widać jednak pewne zmęczenie materiału i dla piątego filmu trzeba jednak będzie postarać się o świeże pomysły. Koncepcja bolesnej lekcji życia, której człowiek nigdy by nie zapomniał była zawsze jednym z najsilniejszych elementów serii. Jednak w czwartej odsłonie Bousman nie rozwija jej, a jedynie powtarza w kółko te same wyświechtane już frazesy. Daje się to jeszcze znieść, lecz obawiam się, że już po raz ostatni.  Plusami ""Piły IV"" są wciąż dobrze budowany nastrój i napięcie oraz przewrotne zakończenie. Ci, którzy obejrzą czwartą część, z całą pewnością będą chcieli zobaczyć kolejny film. Stara zasada sequeli mimo wszystko raz jeszcze się sprawdziła i ""Piła IV"" powinna znaleźć, podobnie jak poprzednie filmy, oddaną grupę amatorów."
Kochałam Annabelle (2006),5,"""Kochałam Annabelle"" to pierwszy tytuł z zapowiadanej kolekcji płyt DVD pod nazwą Rainbow Collection, w której wydawane mają być filmy o tematyce homoseksualnej. I choć pomysł jest ze wszech miar chwalebny, po obejrzeniu filmu trudno jest pozbyć się wrażenia, że ""Kochałam Annabelle"" to ledwie przystawka, a nie danie główne.  Akcja filmu rozgrywa się współcześnie w katolickiej szkole dla bogatych, lecz sprawiających problemy wychowawcze nastolatek. Właśnie przybywa do niej nowa uczennica, tytułowa Annabelle, córka wpływowej pani senator, którą wyrzucono już z dwóch innych placówek. Dziewczyna jest zbuntowana, ale wcale nie głupia. Pewna siebie, lecz również wrażliwa. Jest przyjacielska, a zarazem uparcie działa na przekór władzom szkoły. Byłaby na najlepszej drodze do kolejnej zmiany szkoły, gdyby nie Simone.  Simone to nauczycielka Annabelle. Kobieta atrakcyjna, uduchowiona i, jak ujmie to znajomy ksiądz, odstająca od tłumu. Annabelle od razu zwraca na nią uwagę i już wkrótce zacznie się do niej zalecać. Jednak nauczycielka, choć nie jest obojętna na urok dziewczyny, uparcie odrzuca jej awanse...  To, co najbardziej razi w ""Kochałam Annabelle"", to bezrefleksyjne oparcie historii na wyświechtanych stereotypach. Historia miłości lesbijskiej rozgrywa się w katolickiej szkole, a krucyfiksy wyrastają w kolejnych scenach jak grzyby po deszczu. Klasowa outsiderka ubrana jest na czarno, nie zaś w typowy uniform, choć główną bohaterkę sztorcuje się za nie przestrzeganie zasad dotyczących stroju. Z kolei Simone pozostaje w nieudanym pseudozwiązku z kolegą po fachu. A zakonnica ma co najmniej dwuznaczne ciągoty. Całość, mimo współczesnego sztafażu, sprawia wrażenie niezwykle archaicznej opowieści. I chyba coś w tym jest, ponieważ reżyserka Katherine Brooks jako inspirację dla filmu podaje niemiecki film ""Mädchen in Uniform"" z 1931 roku, mający status obrazu kultowego w środowisku lesbijskim.  Na szczęście dla widzów, tę stereotypową fasadę łagodzą zdjęcia i muzyka, nadając całości bardziej zmysłowy i nostalgiczny charakter. Dzięki temu można w filmie odnaleźć choć część z tego uczucia, które podobno miało łączyć główne bohaterki. To też sprawia, że mimo wszystkich swych ewidentnych wad, ""Kochałam Annabelle"" pozostawia po sobie pozytywne, choć ulotne wrażenie.  Dobrze, że na płycie znajdują się sceny usunięte, gdyż moim zdaniem przynajmniej część z nich powinna była się znaleźć w samym filmie. W ostatecznej wersji ""Kochałama Annabelle"" za mało jest scen ukazujących rozwój uczucia i swoisty taniec godowy przyciągania i odpychania, przez co trudno uwierzyć w gorące uczucie. Sceny usunięte lukę tę wypełniają, tworząc pełniejszy obraz fabuły.  Dystrybutorowi ""Kochałam Annabelle"" należą się za to wyłącznie słowa uznania za wydanie DVD. Jest ono zupełnie niespotykane jeśli chodzi o tytuł niszowy. Zresztą większość filmów komercyjnych również nie ma aż tak dobrej oprawy. Oprócz samego filmu na płycie znajdują się wspomniane już sceny usunięte, a także alternatywne zakończenie i wpadki z planu. Możemy również obejrzeć materiał o powstawaniu obrazu. Wszystko z polskim tłumaczeniem. Wrażenie robią również detale, takie jak eleganckie pudełko, czy dodanie do filmu krótkiego opowiadania. Jedyny minus to fakt, że format dźwięku to zaledwie DD 2.0. Jednak jest to niewielka niedogodność.  Pozostaje mieć nadzieję, że reszta filmów w kolekcji zostanie wydana na podobnie wysokim poziomie, a same filmy będą jeszcze lepsze niż ""Kochałam Annabelle"". "
Butelki zwrotne (2007),9,"Józef Tkaloun (Zdeněk Svěrák) właśnie zrezygnował z pracy nauczyciela. Wrócił do domu, gdzie jego żona prasowała ubrania, oglądając denną telenowelę. Zrozumiał, że śmierć krąży w pobliżu gotowa, by zamachnąć się kosą. Józef nie chciał umierać - na świecie pozostało zbyt wiele chętnych kobiet i niewypitych butelek piwa. Bohater postanowił przechytrzyć kostuchę i szybko znalazł następną pracę, potem jeszcze kolejną. Wtedy poznał swoje prawdziwe powołanie: zamiast nakładać wiedzę do głów nastoletnich troglodytów będzie pomagać innym ludziom w szukaniu szczęścia. Kto wie, może uda mu się przy tym odkryć własne?  ""Butelki zwrotne"" są przejmującym wyznaniem człowieka, który zrobił w życiu tyle, ile powinien, a mimo to istnienie przeciekło mu między palcami. Józef grzeszył, grzeszy i będzie grzeszyć, ale nie ma zamiaru żałować. Czym byśmy bowiem byli bez naszych win? Jan Svěrák nie uderza w tony rozliczeń i z dyskretną ironią obserwuje Tkalouna. Jak chociażby w znakomitych scenach nocnych fantazji erotycznych, gdzie przedział, w którym siedzi bohater, odwiedzają kolejne piękności-konduktorki.  Gdy film zaczyna przypominać geriatryczną wersję ""Amelii"", reżyser zakrada się w ciemne rejony życia. Widzimy żonę Józefa zarzucającą mu, że już jej nie kocha. Znalazł nową pracę tylko po to, by uciec od dręczącej obecności swojej ""ślubnej"". Jeszcze bardziej przejmująca jest króciutka scena, w której Tkaloun chwyta maleńką dłoń wnuczka. Tak jakby resztkami sił próbował wydrzeć się otaczającemu go przemijaniu.  Dręczę Czytelników ponuractwami, a przecież dzieło Svěráków to przede wszystkim kapitalna komedia obyczajowa - nieobarczona bagażem taniego gagu, ze znakomicie nakreślonymi postaciami. Chyba pierwszy raz od dłuższego czasu dałem się ponieść filmowi i w trakcie projekcji nie zerknąłem na zegarek. Kto wie, czy ""Butelki zwrotne"" nie okażą się jednym z najlepszych tytułów goszczących na naszych ekranach w tym roku?"
Alvin i wiewiórki (2007),6,"Ponoć ogromny sukces filmu o trzech śpiewających wiewiórach zaskoczył nawet jego producentów. Tymczasem jak czytam w pressbooku, kariera włochatego Alvina i jego braci toczy się gładko od prawie pół wieku. Przez ten czas trio gryzoni zdążyło wydać kopę bestsellerowych płyt, zagrać w kilku produkcjach animowanych i zaskarbić sobie serca kolejnych pokoleń amerykańskiej dzieciarni. A jak będzie z polską widownią?  Film Tima Hilla nakręca sprężynę dobrej zabawy dzięki tytułowym bohaterom. Ich osobowość jest jak paliwo rakietowe zdolne napędzać gruchota, czyli otrzaskaną prorodzinną fabułkę. Gdy drzewo, które zamieszkują Alvin, Teodor i Szymon zostaje ścięte, nasze wiewiórki trafiają do miasta. Spotykają tam Dave'a (Jason Lee) - nieudacznika próbującego dorobić sobie na boku komponowaniem piosenek. Losy całej czwórki splotą się na dobre, gdy wyjdą na jaw niesamowite możliwości wokalne braci.  Reżyser z nonszalancją godną egzaltowanego sześciolatka omija wszelkie dziury logiczne. Zamiast wpaść z hukiem w którąś z nich, zręcznie spuszcza na widza zasłonę dymną złożoną z jarmarcznych cudeniek. Film stanowi całkiem cwaną satyrę na cyniczny przemysł muzyczny (za scenariusz odpowiada współtwórca ""Simpsonów""). Głównym czarnym charakterem jest tutaj wyluzowany na siłę właściciel wytwórni próbujący przerobić futrzany tercet z klasą na odpustowy boysband (lśniące dresy przywodzą na myśl rodzime zespoły disco polo).  ""Alvin i wiewiórki"" to znakomity przykład na obłudę Hollywood. Piętnuje się w nim marketing za wszelką cenę, czego symbolem są sterty pluszowych przytulanek. Ciekawe czy po seansie znajdzie się choćby jedno dziecko, które nie zechce stać się właścicielem jednej z nich? "
Jestem legendą (2007),5,"""Jestem legendą"" to już czwarta pełnometrażowa adaptacja napisanej ponad pół wieku temu powieści Richarda Mathesona. Kiedy książka pojawiła się na rynku po raz pierwszy, odzwierciedlała lęki związane z Zimną Wojną i skutkami, jakie czekają nas, jeśli włodarze świata się nie opamiętają. Dziś poziom lęku znów wzrasta, choć ich źródłem jest terroryzm i obawa przed epidemiami typu SARS. Nowa wersja ""Jestem legendą"" to komercyjna próba skanalizowania tych lęków. Próba nie do końca niestety udana.  W roku 2009 ogłoszono koniec jednej z największych plag ludzkości: raka. Dzięki mutacji pewnego wirusa znaleziono lek, który leczy każdą odmianę nowotworu. Wkrótce okazuje się, że sukces ten osiągany jest w bardzo prosty sposób: wirus zabija ludzi lub (jeśli ktoś ma pecha) przemienia go w wampiropodobnego stwora. Nowotwór rzeczywiście został wytępiony.  Jedynym ocalałym zdaje się być Robert Neville, wojskowy spec do spraw zagrożeń biologicznych. Od trzech lat przebywa w wymarłym Nowym Jorku mając nadzieję na odnalezienie innych, którzy tak jak i on są odporni na działanie wirusa. W wolnych chwilach (a ma ich sporo) prowadzi badania nad szczepionką licząc, że dzięki niej uda mu się wyleczyć tych, którzy stali się wampirami. Czy jednak człowiek jest w stanie przetrwać, jeśli nie ma kontaktu z innymi ludźmi?  Dwóch rzeczy z całą pewnością nie można odmówić twórcom ""Jestem legendą"": ambicji i scenariuszowego potencjału. Przez większość filmu na ekranie jest tylko jeden aktor - Will Smith. To ewenement w przypadku tak wielkiego widowiska i przykład olbrzymiej wiary w możliwość przyciągnięcia do kin tłumów przez aktora. Wiara ta jest całkowicie uzasadniona i zapewne również w Polsce wiele osób obejrzy film tylko i wyłącznie dla Smitha. Niestety tym razem aktor nie sprostał zadaniu. Choć gra ostatniego żywego człowieka, o jego grze można powiedzieć wszystko, lecz nie to, iż jest 'żywa'. Repertuar min ograniczył do dwóch skrzywień twarzy. Dialogi wypowiada bez przekonania, czasem ma się wręcz wrażenie, iż zaraz parsknie śmiechem.  Smith nie ma oparcia w scenariuszu, w którym znaleźć można wiele świetnych pomysłów, lecz praktycznie żaden z nich nie zostaje w pełni wykorzystany. ""Jestem legendą"" w zamyśle ma być pochwałą tolerancji i hołdem złożonym Bobowi Marleyowi i walce z rasizmem. Tymczasem obraz Lawrence'a jest sam w sobie jednym z najbardziej rasistowskich obrazów komercyjnych, jakie zdarzyło mi się obejrzeć w ostatnim czasie. Ludzkość wyeliminowana zostaje przez białych, protestanckich Anglosasów. Zbawicielem jest Afro-Amerykanin, a apostołem Brazylijka. Aby udobruchać konserwatywną publiczność amerykańskiego południa, całość przesycono religijną retoryką, a zakończenie, które w książce było gorzkie i dalekie od happy-endu, tu staje się pochwałą polityki Busha z jego ukochanym dzieckiem Patriot Act i zasadą totalnej inwigilacji na czele.  Jednak tak naprawdę tego wszystkiego można się jedynie domyślić z kształtu historii, gdyż twórcy bardzo mocno przefiltrowali wszelkie inteligentne, przewrotne czy też kontrowersyjne idee przez komercyjną maszynkę. Pozostaje po nim tylko papka, która daje wrażenia obcowania z inteligentnym kinem, lecz nim w rzeczywistości nie jest. Nie mam jednak wątpliwości, że wielu widzom bardziej przypadnie do gustu substytut artyzmu niż prawdziwy artyzm, dlatego też jestem pewien, że obraz Lawrence'a odniesie spory sukces. "
Elizabeth: Złoty wiek (2007),3,"Shekhar Kapur po dziewięciu latach wraca do królowej Elżbiety I, która uczyniła go sławnym i cenionym na świecie reżyserem. ""Elizabeth"" była filmem ciekawym i wielowymiarowym. Dramatem jednostki skonfrontowanej z mechanizmem władzy, polityki i historii. Kontynuacja to zgrabna i momentami wizualnie olśniewająca bajka o pięknej i mądrej królowej, jej uroczym piracie i złym królu Hiszpanii.  Królowa Elżbieta I nie może spać spokojnie. W kraju narastają spiski prowokowane przez więzioną królową Szkocji Marię Stuart. Co gorsza, fanatyczny katolicki monarcha hiszpański Filip II przygotowuje się do inwazji na wyspy, aby pozbawić heretyczkę tronu. Jakby tego wszystkiego było mało, to angielska królowa zakochuje się w wywodzącym się z ludu awanturniku i podróżniku. A przecież, jak wszyscy wiemy z części pierwszej, przysięgła swe ciało i duszę ukochanej Anglii.  W drugiej odsłonie przygód dzielnej królowej dziewicy wszystko zostało zredukowane do poziomu historycznego komiksu. Po pierwsze, dramat jednostki ? królowa jak każda kobieta chciałaby sobie poplotkować i poromansować, rzecz w tym, że ze względu na rację stanu nie za bardzo może. W ten sposób zamiast tragedii indywiduum ukrytego pod szczelną maską persony (a pamiętamy, że pierwsza część ""Elizabeth"" kończy się symbolicznym nałożeniem makijażu), mamy babskie pogaduchy i romanse. Po drugie, zamiast filmu o zderzeniu jednostki z historią, mamy wiejącą na kilometr dziecinnym manicheizmem bajkę o zderzeniu sił dobra i zła, wolności i opresji.  Same postacie, choć grane przez znakomitych aktorów, są tu nakreślone grubą kreską. I tak Elżbieta I ( Blanchett) to z jednej strony postać przypominająca Almodovarowskie kobiety na skraju załamania nerwowego, a z drugiej ? pomnikowa. Niby rozdarta i tragiczna, ale wszystkiego w niej jakby za dużo. Sir Walter Raleigh (Clive Owen) to nowa wersja karmazynowego pirata. Ma niezły fryz, zadziorny wąs i hojnie dzieli się swoimi mądrościami z królową i widzami. Jedynie Geoffrey Rush powtarzający swoją rolę moralnie ambiwalentnego Walsingham (to chyba cecha wszelkich szefów tajnej policji) próbuje utrzymać film w starej konwencji dramatu politycznego.  Nie bądźmy jednak zbyt surowi. ""Elizabeth: Złoty wiek"" to komiks nad wyraz widowiskowy. Każdy znajdzie w nim coś dla siebie. Jest trochę dramatu, trochę romansu, wzruszeń i spektakularnego widowiska. Wszystko we wspaniałych dekoracjach i wszystko przepięknie sfilmowane, tak pięknie, że czasem aż ociera się o kicz. Jednak taka jest konwencja filmu. Dzieło Kapura to romans przygodowo historyczny dla mas, którego symbolem jest królowa dziewica stojąca na skraju urwiska w przewiewnej sukni, obserwująca jak gdzieś w dali toczy się walka. Czemu nie, kogo z nas czasem nie poruszają takie obrazki?"
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
XXY (2007),8,"Kim jesteś? Spróbuj drogi czytelniku odpowiedzieć na to banalnie proste pytanie. Jestem pewien, że większość twoich odpowiedzi, jeśli nie wszystkie, będą etykietkami, jakie określają twoje miejsce w społeczeństwie i świecie. Etykietki te zaś w całości są narzucone z zewnątrz, a zatem wcale nie odpowiadają na fundamentalne pytanie o własną tożsamość.  Niektóre z nich łatwo jest odrzucić, od innych oderwać się nie sposób. Do tych ostatnich należy płeć. Cokolwiek byśmy nie robili oceniane jest przez pryzmat tego, czy jesteśmy mężczyznami czy też kobietami. Inne normy, inne standardy, inne wymagania. A także nakazy i zakazy. Te wszystkie uwarunkowania bada Lucía Puenzo w swoim reżyserskim debiucie ""XXY"".  Główną bohaterką jest Alex, choć w tym przypadku rodzaj żeński jest zupełnie nie na miejscu. Alex to hermafrodyta: posiada zarówno męskie, jak i żeńskie narządy płciowe. Jednak świat nie lubi niejasnych sytuacji, zatem nawet w rodzinie standardy płciowe są narzucane, choć przecież rodzice dziecko swe kochają. Matka Alex zawsze pragnęła córek i, świadomie czy też nie, kieruje owoc swojego łona w stronę kobiecego świata. Alex przez pewien czas się na to zgadza i bierze nawet hormony, które zapobiegają rozwojowi męskich cech (jak choćby zarost). Z czasem jednak nabiera coraz większych wątpliwości. Wyobcowana z powodu swej odmienności czuje, że dokonując wyboru 'kobieta lub mężczyzna' stałaby się obca dla samej siebie.  Jednak nie tylko Alex musi zmierzyć się z tyranią płci. Choć nie ma tak jawnego problemu ze sobą, również młody Alvaro nie bardzo odnajduje się w tym, czego po mężczyźnie się oczekuje. Jego ojciec próbuje narzucić mu kulturę macho, chłopak jednak chciałby podążyć inną ścieżką. Spotkanie Alex i Alvaro będzie brzemienne w skutkach dla nich obojga, ale ""XXY"" to nie produkcja z Hollywood, o łatwych rozwiązaniach nie ma tu mowy.  ""XXY"" to jednak coś więcej niż tylko przybliżenie widzom problemu obojnactwa. Można spojrzeć na obraz Puenzo jak na przypowieść o tym, jakim zmianom ulega współczesny świat. Mamy tu wyraźną dychotomię pomiędzy rzeczywistością młodych a rzeczywistością starszego pokolenia. Ci ostatni żyją w świecie jasnych standardów i granic. Kobieta jest kobietą, mężczyzna mężczyzną. Ucieleśnieniem tego jest pewien obojnak, którego rodzice przeznaczyli na kobietę, a on już jako dorosły postanowił zmienić płeć na męską. Tymczasem świat młodych (a raczej jego część) jest coraz mniej jednoznaczny. Granice zamazują się, role przestają być uniwersalne. Alvaro po pierwszym szoku dość łatwo odnajduje się w nowej sytuacji. Podobnie jest z Vando, kolejnym młodym bohaterem ""XXY"". Oba te światy - dawny i nowy - nie do końca do siebie przystają. Wyraźnie odczuwa się brak zrozumienia i dystans, który jeśli nie będzie się nań zwracać uwagę, ma szansę przerodzić się w prawdziwą przepaść.  Kompletnie nie dziwi mnie fakt, że Argentyna wystawiła ""XXY"" do wyścigu po zagranicznego Oscara. Jest to solidny obraz, który przez fakt bycia debiutem reżyserskim robi jeszcze bardziej imponujące wrażenie. Prosta konstrukcja zbudowana na uniwersalnych schematach w połączeniu z niezwykłymi postaciami i sytuacjami sprawia, że ogląda się film z wielkim zainteresowaniem. Co istotne, reżyserka nie nakręciła filmu, by szokować czy budzić kontrowersje. Nie ma tu taniego epatowania sensacją, lecz porządnie odrobiona lekcja prowadzenia fabuły. Nie pozostaje mi nic innego, jak tylko końcowy rezultat pochwalić i polecić. "
Na fali (2007),6,"Wielkie wytwórnie hollywoodzkie już na całego walczą o widza produkcjami animowanymi. To dobrze, bo prowadzi to do rozwoju techniki i daje możliwość spojrzenia na bohaterów z nowej perspektywy. ""Na fali"" odzwierciedla wszystko co najlepsze w nowej animacyjnej rewolucji... ale również i to, co jest jej wadą.  Bohaterem filmu jest młody pingwin, który ma wielkie marzenia, ale małe możliwości ich spełnienia. Kiedy jednak pojawia się szansa, zamierza ją wykorzystać i stać się gwiazdą, jaką zawsze pragnął. Problem w tym, że cel staje się ważniejszy niż droga. Młody pingwin musi na nowo nauczyć się bawić tym, co kocha, a przy okazji tchnąć radość życia w starego mistrza.  Twórcy ""Na fali"" postanowili podejść do animacji zupełnie inaczej niż to robi DreamWorks czy Pixar. Ich film to swoisty paradokument i to właśnie owo niestandardowe podejście jest najważniejszym osiągnięciem Asha Brannona i Chrisa Bucka. Ruchy kamery oraz sposób, w jaki wchodzi ona w animowany przecież świat - to naprawdę fantastyczna robota, która zachwyci każdego maniaka CGI. Nie można też nic zarzucić animacji sekwencji surfowania. Widać, że liczna ekipa animatorów mocno się napracowała.  Techniczne wynalazki nie zastąpią jednak fabuły, a ta w ""Na fali"" choć zła nie jest, niestety ponad przeciętną również się nie wybija. Bohaterowie są sympatyczni i ich przygody ogląda się z pewnym zaciekawieniem, choć z całą pewnością bez wypieków na twarzy. Humor jest miejscami dość ostry, lecz cały poziom komizmu stonowano, przez co stanowi on raczej tło niż element, na którym można skupić uwagę. Morał całej opowieści jest zaś zbyt oczywisty, a film sprawia wrażenie wymądrzania się 'starych'. Na szczęście akcja jest wartka, co rekompensuje wady, a twórcy, znając swe ograniczenia, nie przedłużają nadmiernie obrazu.  Co do dubbingu, to polska wersja wcale nie odbiega od oryginału, a miejscami jest nawet lepsza. ""Efekt Shreka"" jest w tłumaczeniu wciąż widoczny, lecz powoli realizatorzy polskich wersji zaczynają rozumieć, iż nie można bez końca powtarzać tych samych numerów. W ""Na fali"" wyczuwa się już chęć zmiany i eksperymentowanie z nowymi formami podchodzenia do adaptacji na polski rynek. To cieszy.  Wydanie DVD z całą pewnością dostarczy odbiorcom sporo wrażeń. Poza samym filmem (do wyboru wersja oryginalna, polska lub węgierska, a także napisy) dystrybutor przygotował całą masę dodatków. Wśród nich na uwagę zasługują przede wszystkim dwie krótkometrażówki: ""Czub-Czuby"" (film, który pobił ""Katedrę"" w walce o Oscara) i jej kontynuacja, czyli ""The Chubbchubbs Save Xmas"".  Możemy wysłuchać komentarza twórców, w którym zdradzają szczegóły pracy nad filmem. Są też sceny usunięte i kilka zabawnych filmików o produkcji - moim ulubionym była relacja z pobytu na planie prawdziwych pingwinów. Dla osób zainteresowanych tajnikami animacji są specjalne materiały prezentujące nowe rozwiązania technologiczne, jakie zastosowano przy pracy nad ""Na fali"". Zaś dla młodych widzów przygotowano specjalne gry, do których wystarczy tylko sprawny pilot.  Pod względem wydania nic ""Na fali"" zarzucić zatem nie można. Pozostaje jedynie nadzieja, że tak wprowadzane na polski rynek staną się już wkrótce normą. "
Skarb narodów: Księga tajemnic (2007),5,"Druga odsłona filmu Johna Turteltauba nie różni się specjalnie od pierwszej. Przedmiot poszukiwań Benjamina Franklina Gatesa (jak to brzmi) jest, co prawda inny, ale schemat goniący schemat ten sam. I w sumie dobrze, widz przynajmniej wie, czego się spodziewać. A jest to garść pościgów, troszkę sympatycznych gagów i oczywiście poszukiwanie skarbów. Wszystko to podlane sosem amerykańskiej ""historii"" i związanej z nią mitologii w wersji familijnej. Inaczej mówiąc kino sympatyczne, miłe i nieinwazyjne. Świetne na kaca i dla całej rodziny. Tak więc kto czuł się usatysfakcjonowany częścią pierwszą, powinien doskonale odnaleźć się i w drugiej.  Gates (Cage), który zawodowo szuka skarbów, bada sekrety i odkrywa złożoną historię ojczyzny dolara, tym razem wyrusza na poszukiwanie tajemniczego miasta Indian. Towarzyszyć mu będą bohaterowie znani z poprzedniej odsłony filmu, a dodatkowo poznamy skłóconą od lat z ojcem matkę Gatesa. I tym razem motywacją do szukania skarbów (w przeciwieństwie do nakręcenia filmu) nie jest zwykła chęć zysku, ale troska o dobre imię rodzinny oraz o prawdę historyczną. Zabawa masońskimi symbolami, tajemnymi szyframi i wiadomościami, która obok rozpisanych z przymrużeniem oka relacji rodzinnych, jest kołem zamachowym narracji i stanowi największą zaletę filmu.  ""Skarb Narodów: Księga Tajemnic"" to przygodowe kino familijne ze stajni Disneya. Nie istotne staje się więc, że klisza goni kliszę ? ważna jest cała otoczka tajemnicy, wątki komediowe, perturbacje uczuciowo-rodzinne, no i brak przemocy. W filmie Turteltauba nawet zły nie jest w gruncie rzeczy taki zły. Choć Ed Harris ma w sobie materiał na niezłego psychopatę, okazuje się sfrustrowaną i agresywną, ale jednak ? poczciwiną.  Produkcje Jerry?ego Bruckheimera o Gatesie to, jakby tu nie patrzeć, niesamowita próba zbudowania amerykańskiego mitu. Wykreowania historii z jej sekretami, niedopowiedzeniami, otwartym polem domysłów ? w kraju, który de facto jest jej pozbawiony. W ten sposób możemy być świadkami tworzenia prawdziwie masowej polityki historycznej. Co na swój sposób jest nawet zabawne i interesujące.  Zaletą filmu Turteltauba, który go czyni lekkostrawnym, jest fakt, że nikt tu nie bierze niczego na poważnie. Ani reżyser, ani skądinąd albo znakomici (Mirren, Harris), albo znani (Cage) aktorzy nie udają, że tworzą coś wielkiego. Wszystko podporządkowane jest największemu skarbowi narodów, czyli dolarowi. Nic nie zdradzę, mówiąc, że wszystko kończy się dobrze. Film zarabia w USA krocie, dzieci i rodzice są zadowoleni, a zmęczeni Sylwestrem mogą ukoić depresję finałowymi fajerwerkami."
Reprise. Od początku raz jeszcze... (2006),9,"Nowy rok, stare postanowienia... i powiew świeżego powietrza. ""Reprise"" to jeden z ciekawszych i oryginalniejszych filmów w polskich kinach od kilku dobrych miesięcy. Tym razem debiut rzeczywiście oznacza nową jakość, a nie garść kalek i schematów z pretensjami do wielkości. Tylko pozazdrościć młodemu twórcy umiejętności głębszego oddechu i finezji narracyjnej, a Norwegom ? takich debiutantów.  Bohaterami filmu są Erik i Philip. Obaj mają niewiele ponad dwadzieścia lat i wielkie literackie ambicje. Chcą coś stworzyć, zostawić po sobie ślad, przeżyć prawdziwie życie, znaleźć miłość itd. Nie różnią się niczym od większości z nas w młodości. No właśnie... czas dorosnąć. Nie wszystko da się opowiedzieć od nowa, jeszcze raz. Za wszystko trzeba w życiu płacić, także za miłość czy sztukę. Tyle streszczenia i banałów, film po prostu trzeba zobaczyć.  Zamiast zadawać podstawowe pytanie ze szkoły: ""co artysta miał na myśli"", lepiej zapytać, czym jest ""Reprise"". Obraz Triera to zarazem pełna melancholii, ale i poczucia humoru rozprawa z młodością i marzeniami; film o sztuce i cenie, jaką się za nią płaci; rozprawa o miłości i pewnego rodzaju eksperyment formalny. Tworząc dzieło wielowarstwowe, zawsze ryzykuje się ześlizgnięcie w chaos lub powierzchowność. A jednak reżyserowi udało się stworzyć film niezwykle spójny, w którym poszczególne elementy z jednej strony stanowią autonomiczne całości, z drugiej niczym w kalejdoskopie układają się w harmonijny wzór.  Dzieło Triera to także swojego rodzaju metatekst, rozprawa o samym mechanizmie tworzenia. Istotną rolę w filmie pełni narrator, który jest autonomicznym bohaterem, swobodnie posługując się chronologią. Momentami wygląda to tak, jakbyśmy byli świadkami tworzenia dzieła, współuczestnikami procesu narracji, która to narracja sama w sobie jest właściwym bohaterem filmu. Co jednak istotne, zabawa narracją nie jest pustym formalnym eksperymentem, ale koresponduje z samą opowiadaną historią, dopełniając portrety bohaterów.  Trier umie opowiedzieć swoją historię efektownie, ale nie efekciarsko. Unika patosu i taniego sentymentalizmu. Doskonale waży emocje i buduje portrety. Nie dość, że opowiada niebanalną historię w niebanalny sposób, to robi to z niezwykłą lekkością i polotem. Podsumowując od nowa i raz jeszcze: ""Reprise"" to czechowowskie w duchu dzieło o wszystkim i o niczym przepuszczone przez ""Zeszłego roku w Marienbadzie"" Alana Resnais i wymieszane w słodko-gorzkim klimacie kina skandynawskiego. Lub inaczej i mniej napuszenie ? po prostu kawał znakomitego kina."
Karmel (2007),10,"Życie jest jak pudełko czekoladek? Nic podobnego. Jeśli wierzyć Nadine Labaki, przypomina ono raczej karmel... w każdym razie życie kobiet. Składa się z prostych elementów, które w odpowiednich warunkach przemieniają się w sytuacje pełne rozkoszy i radości. Lecz jak karmel może czasem nieść ból, tak i w kobiecym życiu przychodzą chwile smutku.  Debiutancki ""Karmel"" młodej libańskiej reżyserki znanej dotąd jako aktorka (występuje zresztą i w tym filmie) to historia kilku kobiet w różnym wieku. Jednak choć bohaterki są Libankami, bez problemu w tej opowieści każda kobieta odnajdzie prawdę o sobie. Jest to bowiem obraz niezwykle uniwersalny, dotykający najważniejszych etapów w życiu kobiety: miłości (czasem do niewłaściwego mężczyzny), bycia żoną, matką, opiekunką, ślubu, menopauzy i starzenia się. Wszystko to opowiedziane zostało z ciepłem i delikatnym humorem, jaki charakteryzować może tylko kobiecą wrażliwość.  Labaki nie odkrywa Ameryki. Jej opowieść bazuje na wypróbowanych składnikach. Siłą ""Karmelu"" jest nie tyle to, co się opowiada, ale jak to się czyni. Jak mistrzyni nożyc, która ma do dyspozycji te same narzędzia pracy, co zwykła fryzjerka, tak Labaki ze znanych elementów fabularnych kreuje obraz zachwycający i rozkosznie czarujący.  Wszystkie bohaterki są niezwykle urocze i sympatyczne. Podobnie zresztą jest i z mężczyznami pojawiającymi się w filmie. Bardzo łatwo stają się osobami bliskimi widzom, którym kibicujemy z całego serca. Czy jest to zaskoczona Rose, która myślała, że już nie ma czego oczekiwać w życiu, czy też miły policjant albo desperacko trzymająca się swej młodości Jamale, życzymy im wszystkiego najlepszego i pragniemy, by życie ułożyło się im jak najlepiej.  Z ""Karmelu"" bije takie ciepło i moc pozytywnych emocji, że jedynie najtwardsi widzowie pozostaną przy swym cynizmie. Reszta zakocha się w obrazie bez pamięci. Wbrew temu co można przeczytać w materiałach prasowych, obraz Labaki wcale nie przypomina filmów Almodovara. Jemu zdecydowanie bliżej jest do ""Amelii"" Jeuneta.  ""Karmel"" to jednak nie tylko dobra reżyseria i zaskakująco wyrazisty scenariusz, to także cudowne zdjęcia utrzymane w karmelowej kolorystyce i delikatna, łatwo wpadająca w ucho muzyka. Wspaniale radzą sobie też aktorki: Labaki, Gisele Aouad czy Sihame Haddad. Choć są zupełnie nieznane w Polsce, to swoim kunsztem udowadniają, że jest to błąd polskich dystrybutorów, nie zaś ich brak talentu.  W dobie filmów ostrych, drapieżnych lub też ostentacyjnie hedonistycznie nastawionych na rozrywkę, ""Karmel"" jest niczym tchnienie świeżości. Magiczny obraz nie tylko dla kobiet, lecz dla wszystkich, którzy są choć trochę romantykami. "
Dziękujemy za palenie (2005),8,"Nick Naylor, bohater komedii ""Dziękujemy za palenie"" ma gadane. Potrafi debatować, wysuwać argument i kontrargumenty. Swój talent krasomówczy i niezły wygląd wykorzystuje w jedyny sensowny sposób: jest lobbystą promującym wielkie koncerny tytoniowe. Dla przeciętnego człowieka byłaby to praca rodem z piekła. Naylor jest przecież twarzą, którą mogą nienawidzić miliony ofiar czynnego i biernego palenia. Nie przeszkadza mu to jednak występować w popularnych programach telewizyjnych, udzielać wywiadów i prowadzić pogawędki zachęcające do zaciągania się dymem pełnym substancji smolistych. Postawiony przed plutonem ziejących nienawiścią działaczy ruchu antynikotynowego, z łatwością żongluje faktami, nagina prawdę i odwraca kota ogonem, dzięki czemu koncerny tytoniowe okazują się przyjaciółmi zwykłego obywatela. Ot choćby początek filmu. Naylor jest gościem talk show poświęconemu szkodliwym wpływom palenia. Przed nim wystąpił 15-letni chłopak, który krótko cieszył się papierosami: właśnie umiera na raka. Naylor z łatwością przekonuje publikę, że przemysł tytoniowy wcale nie jest zainteresowany sprzedażą produktu zabijającego ludzi. W ten sposób bowiem likwidowaliby wiernych i oddanych klientów. Nick winę przerzuca na organizacje walczące z producentami papierosów, które - jego zdaniem - jak krwiożercze harpie rzucają się na każdy przypadek raka płuc, eksploatując nieszczęście bliźniego dla własnych potrzeb.  Nieźle, prawda? Tak jednak wygląda życie Nicka Naylora w blasku reflektorów. Jego życie prywatne to już inna para kaloszy. Żona go porzuciła dla statecznego lekarza. Z synem ma tylko weekendowy kontakt. A przecież, na swój sposób, kocha syna i chciałby móc uczestniczyć w jego wychowaniu. I o tym także jest ten film. Syn Nicka także odczuwa brak ojca. I choć początkowo wstydzi się trochę jego głośnego, pewnego siebie stylu bycia, to jednak chciałby poznać ojca bliżej. Obserwując Nicka przy pracy, towarzysząc ojcu w wyjazdach służbowych (genialnie przekonując matkę do wyrażenia zgody), przyglądając się jego sposobowi pracy, chłopak powoli zaczyna zbliżać się do Nick, który wyrasta na bohatera, w jego oczach. Swą pewnością siebie zaraża chłopaka, a jednak nie demoralizuje go swoim brakiem kręgosłupa moralnego. Dlaczego? Odpowiedź jest prosta: Naylor nie pozostawia chłopaka samego sobie. Wyjaśnia mu niejasne sytuacje, pobudza do myślenia i samodzielnego podejmowania decyzji. Jest odpowiedzialnym rodzicem w świecie, w którym wszyscy odpowiedzialność starają się zrzucić na innych.   ""Dziękujemy za palenie"" jest bowiem tak naprawdę ostrą satyrą społeczeństwa amerykańskiego, które woli bezwolnie słuchać innych, niż zacząć myśleć samodzielnie. Jason Reitman na wszelkie sposoby pokazuje, z jaką łatwością można manipulować opinią publiczną. Naylor zajmuje się tym zawodowo, podobnie jak jego przyjaciele z samozwańczego klubu Handlarzy Śmiercią. Ludźmi manipulują też dziennikarze, robiąc wszystko (łącznie z uprawianiem gorącego seksu), byle tylko wyciągnąć soczyste informacje. Manipulują nami politycy walczący o wiele, tylko nie o dobro obywateli. W końcu manipulują nami i filmowcy dyktując konsumpcyjne trendy! W tym świecie pełnym drapieżnych ""władców marionetek"" zwykły człowiek ma szansę przetrwać tylko wtedy, kiedy nauczy się polegać na własnym rozumie. Tylko podejmując świadome decyzje, rozważając wszelkie za i przeciw, można mieć choć cień szansy na uniknięcie pułapek zastawianych przez lobbystów wszelkiej maści. Zdecydowana większość bohaterów filmu Reitmana powtarza jedynie powszechnie znane slogany, a odpowiedzialnością za wszelkie swe błędy obarcza innych.  Na szczęście dla filmu wątek moralizatorski jest lekko tylko zarysowany, dzięki czemu można swobodnie cieszyć się zabawą, bez wrażenia bycia pouczanym. A bawić się jest naprawdę z czego. Reitman w pełni robi użytek z nowoczesnego montażu, który znakomicie komponuje się z ostrymi i błyskotliwymi dialogami. Ponieważ ""Dziękujemy za palenie"" jest ekranizacją powieści Christophera Buckleya, trudno stwierdzić kogo bardziej należy chwalić za cięte i przezabawne riposty: Buckleya czy Reitmana, który scenariusz napisał. Nie mam jednak żadnych wątpliwości, że panowie w czasach szkolnych byli gwiazdami kółka dyskusyjnego.  Film aż roi się od prześmiesznych epizodów. Niestety momentami czuje się, że jest to reżyserski debiut. Tempo pozostaje nierówne, jakby był to zlepek kilku powiązanych ze sobą krótkometrażówek. Najsłabiej wypada środek, który zdaje się być niczym więcej jak tylko łącznikiem między doskonałym początkiem, a sekwencją finałową. Jest to jednak tylko drobny mankament, który zniknie, kiedy Reitman nabierze doświadczenia w kręceniu pełnometrażowych fabuł.  Na koniec warto też wspomnieć o obsadzie. Gwiazdą filmu jest oczywiście Aaron Eckhart w roli Nicka Naylora. Brawurowo wręcz radzi sobie z tym, co przygotował dla niego Reitman w scenariuszu. Świetnie wyczuwa wszelkie niuanse, dzięki czemu wypada równie wiarygodnie jako pewny siebie lobbysta, jak i ojciec, który nie koniecznie chciałby, aby jego syn dokładnie wiedział, jak zarabia na życie. Eckhartowi partneruje w świetnych epizodach cała gama znakomitych aktorów. Mnie szczególnie przypadli do gustu przyjaciele Nicka: Maria Bello w roli lobbystki koncernów alkoholowych i David Koecher pracujący dla firm produkujących broń.  ""Dziękujemy za palenie"" to film ze wszech miar przyjemny. Warto się na niego wybrać i śmiejąc sprawdzić, na ile my sami jesteśmy podatni na manipulację."
Obcy kontra Predator 2 (2007),2,"Nie ma się co bawić w zbytnie rozpisywanie, kim są Obcy i Predatorzy oraz co mają z tym wspólnego filmy z obu serii, komiksy i gry komputerowe (wszystkich zainteresowanych odsyłam do Filmweb TV i ?Nakręconych? nr 734)). Z całą pewnością warto jednak odnotować, że film braci Strauss jest na swój sposób dziełem niezwykłym. Prawdziwie krwawą reanimacją kina klasy b w najczystszej postaci.  W tytule filmu wymieniony jest Obcy i Predator, o ludziach nie ma tam ani słowa. Nic więc dziwnego, że większość budżetu została przeznaczona na wykreowanie odpowiedniej liczby zantagonizowanych stworków z kosmosu. Homo sapiens są tu zaledwie dodatkiem, krwawą przekąską, mówiącą bryłą mięsa. W takim układzie trudno się dziwić, że scenariusz bardziej przypomina luźne notatki, a dialogi składają się z równoważników zdań.  W skrócie wygląda to tak. Jest sobie małe, spokojne, jak Bóg przykazał, amerykańskie miasteczko. W pobliżu miasteczka rozbija się statek kosmiczny Predatorów, z którego wydostają się zarówno Obcy, jak i hybryda Obcego i Predatora. W pościg za nim przylatuje Predator. Od tej pory populacja miasteczka zaczyna gwałtownie spadać. W filmie pojawia się jeszcze grupa nastolatków, matka z córką, dwójka braci, szeryf i trochę innych ludzi. Większość z nich z założenia służy jako padlina.  Bracia Strauss mają talent równie wielki, co odpowiadający za pierwszą część filmu Anderson, a jednak ich koncepcja jest trochę inna. ""AVP"" był typowym produkcyjniakiem zrobionym dla dzieciaków, którzy kolekcjonują koło łóżka figurki kosmicznych stworów. Film musiał być trochę krwawy (w końcu obie maskotki są trochę bardziej drapieżne niż pluszowe misie), ale bez przesady. ""AVP 2"" to zaś prawdziwa orgia przemocy. Nie ma tu żadnego tabu, giną dzieci, dorośli, kobiety w ciąży i niemowlaki. Rozrywane są głowy, urywane kończyny, masakrowane ciała. Krew ludzi, Obcych i Predatrów i ich hybrydy leje się strumieniami. Mówiąc krótko, jest wszystko, co w takim filmie być powinno.  Jakby tego było mało, obsada aktorska swoimi śmiertelnie poważnymi staraniami udramatyzowania tej swoistej hekatomby, wprawia w prawdziwie pyszny nastrój. Trzeba mieć wielki talent aktorski, aby, kiedy wszędzie wokół walają się flaki, umieć powiedzieć z kamienną miną odkrywcze i wiekopomne ?Ed, tu giną ludzie?.  Permanentna rzeź wszelkich możliwych stworzeń, fantastyczny scenariusz, dialogi będące klasą samą dla siebie i specyficzna gra aktorska. Wszystko to daje mieszankę doprawdy wybuchową, na której każdy fan prawdziwie dobrego złego kina powinien się świetnie bawić."
Niepokój (2007),7,"""Niepokój"" niepokoi, ale dużo częściej bawi. Obraz D.J. Caruso jest bowiem sympatyczną komedią młodzieżową, która w międzyczasie przemienia się w klasyczny thriller. Jak ktoś się lubi zrelaksować z koleżanką, by potem niespodziewanie złapać ją za nogę (ze strachu oczywiście!), będzie się bawić znakomicie.  Film otwiera sielankowy obrazek łowienia ryb przez ojca i syna (Shia LaBeouf). Landrynka za chwilę roztopi się - dojdzie bowiem do wypadku samochodowego, a chłopiec stanie się sierotą. Cięcie. Wskutek pobicia nauczyciela sąd skazuje naszego bohatera na areszt domowy. Aby zabić nudę, Kale zaczyna podglądać sąsiadów: na początku interesuje się gorącą rówieśniczką, ale wkrótce uwagę przykuje tajemniczy obleśny mężczyzna (bardzo dobry David Morse), który w dodatku przystawia się do jego matki. Pewnej nocy chłopak zobaczy, jak młoda kobieta pada ofiarą morderstwa. A może mu się tylko wydawało?  Caruso wie, że wszyscy widzieliśmy już ""Okno na podwórze"", więc maskuje wtórność filmu dowcipem. Umie także wykorzystać potencjał nowoczesnych urządzeń, jakimi posługuje się dzisiejszy podglądacz. Od czasu do czasu ""Niepokój"" uderza pociskiem napięcia, nawet gdy z fabuły ulatnia się logika. Nie przeszkadza to zupełnie LaBeoufowi, który z zawadiactwem tworzy przekonującą postać nastolatka z problemami. Młody aktor będzie wielką gwiazdą. Kto wie, może już nią jest?  Wydanie DVD zaopatrzono w standardowy dokument z planu oraz wycięte sceny. Do tego teledysk zespołu This World Fair oraz galeria fotosów z filmu i zwiastun kinowy. Wszystkie dodatki zaopatrzono w polskie napisy. Sam film możemy obejrzeć zarówno z lektorem, jak i napisami. A może Wasz sąsiad to również psychopata?"
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Bagno (2006),6,"""Bagno"" Jordana Barkera to miłe zaskoczenie, które przypadnie do gustu przede wszystkim fanom filmów nie tyle strasznych, co klimatycznych. Choć raz tekst marketingowy z okładki wydania DVD wcale tak daleko nie odbiega od prawdy. Obraz ten rzeczywiście czerpie z najlepszych tradycji horroru. I choć film daleki jest od doskonałości, trzyma niezły poziom.  Bohaterką ""Bagna"" jest odnosząca sukcesy autorka ponurych bajek dla dzieci, która w życiu prywatnym sama przeżywa sporo mrocznych chwil. Mimo długiej terapii i faszerowania się kolejnymi lekami, wciąż cierpi na przerażające, niezwykle sugestywne koszmary. Pewnego dnia, ku swemu zdumieniu, odkrywa w Internecie dom do złudzenia przypominający ten, z jej sennych wizji. Postanawia przyjrzeć mu się z bliska. Na miejscu okazuje się, że dom nawiedzają dwa duchy: dziewczynki i nastolatki. Tajemnica ich istnienia nierozerwalnie łączy się z przeszłością bohaterki, z której ta nic nie pamięta.  ""Bagno"" zrobione zostało przez fanów gatunku. Widać wyraźnie, że twórcy znają się na horrorze i wiedzą, jakich składników użyć, by stworzyć ciekawą historię. Fabuła jest ciekawa, dobrze łącząc traumatyczne przeżycia bohaterki z mroczną przeszłością domu i obecnością duchów. Wykreowane postaci pozbawiono jednowymiarowości, dzięki czemu przykuwają uwagę widzów.  Nie ma w ""Bagnie"" mowy o przerażeniu widza. Scen krwawych praktycznie brak, a tych przerażających jest niewiele i poziomu adrenaliny raczej nie podniosą. Siłą filmu jest jego klimat i ogólna historia dobrze poprowadzona przez młodego reżysera. Gabrielle Anwar  jest niezaprzeczalną gwiazdą. Jej Claire jest zjawiskowa, krucha, a jednocześnie zdeterminowana i uparta. Justin Louis tworzy wielce dwuznaczną postać, która mogłaby być nieco bardziej rozbudowana i obecna w całej historii. Najsłabiej wypada, o dziwo, Forest Whitaker, którego Hunt nie jest do końca spójną postacią.  Ma ""Bagno"" niestety i kilka wad, z których najważniejszą jest potraktowanie niektórych scen po macoszemu, jakby na odczepnego. W ten sposób opowieść łamie się fabularnie, tracąc zarówno tempo jak i atmosferę. Twórcy powinni wiedzieć lepiej - w horrorach nie ma drogi na skróty, ta zawsze prowadzi do katastrofy.  Zaskoczeniem jest również polskie wydanie. Dystrybutor przyzwyczaił nas do wydań praktycznie pozbawionych dodatków (bo zazwyczaj jedynie z notkami filmograficznymi i zwiastunami innych filmów). Tym razem dostajemy znacznie więcej. Mamy wypowiedzi twórców na temat obsady i bohaterów. Aktorzy, reżyser i producent opowiadają o tym, jak powstawał film a także o siłach nadprzyrodzonych.  Film prezentowany jest na DVD w formacie obrazu 16:9, z dźwiękiem oryginalnym w DD 5.1 i DTS ES, a z polskim lektorem w DD 5.1. Oczywiście są też polskie napisy. Dodatki są z polskim lektorem, którego niestety nie można wyłączyć."
Odrzuceni (2007),6,"W 1947 roku marzenie Mahatmy Gandhiego ziściło się - Indie odzyskały niepodległość. Jednak zamiast radości kraj ogarnęły walki na tle religijnym, podział kraju na Pakistan i Indie, gwałty, mordy i przymusowa migracja. Wszystko to naznaczyło piętnem tragedii miliony osób. ""Odrzuceni"" opowiadają o kilku z nich.  Akcja filmu rozgrywa się w latach 40-tych. Jej bohaterem jest Gian - Sikh, który walczy w brytyjskiej armii w czasie II Wojny Światowej. Po jej zakończeniu, pełen wyrzutów sumienia związanych ze śmiercią dowódcy oddziału, zaszywa się w rodzinnym Pendżabie i ignoruje chaos, jaki szaleje wokół niego. Zmienia się to z chwilą, kiedy odnajduje młodą muzułmankę, jedną z nielicznych ocalałych z masakry, jakiej na migrujących do Pakistanu dokonali lokalni Sikhowie. Gian postanawia ją uratować, w ten sposób zyskując symboliczne odkupienie za niemożność uratowania swego dowódcy.  Połączeni wspólną tragedią Gian i Naseem powoli przezwyciężają wrogość lokalnych mieszkańców i odnajdują w sobie nawzajem wsparcie i miłość. Wydaje się, że życie będzie dla nich w końcu szczęśliwe. Wtedy jednak Naseema otrzymuje informację, iż jej rodzina, którą uważała za zmarłą, ma się dobrze i mieszka w Pakistanie. Ta chwila niespodziewanej radości, jest też początkiem tragedii. Kiedy bowiem przyjeżdża do rodziny, ta, zszokowana wiadomością o jej ślubie ze znienawidzonym Sikhem, więzi ją w domu. Gian jednak zaryzykuje wszystko, swoją wiarę a nawet życie, by raz jeszcze spotkać ukochaną.  Film ""Odrzuceni"" powinien być niezwykle poruszającą opowieścią przyrównywaną do najwspanialszych melodramatów w historii kina. Jest w nim wszystko co potrzeba: miłość, dramat, los. Niestety elementy te, akurat w tym przypadku nie składają się na wielkie dzieło. Tak, obraz jest wzruszający, nawet ładny, a bohaterowie sympatyczni i bliscy sercu. Brakuje jednak pasji, prawdziwego żaru, który poruszyłby duszę widza. Choć ogląda się ""Odrzuconych"" dobrze, to jednak bardzo szybko wrażenia blakną, a postaci i ich historię zasnuwa mgła niepamięci.  Winę za to ponosi przede wszystkim reżyser. Zamiast rozgrzać emocje, on zaserwował nam ledwie letnią przystawkę. Zapowiada dużo, znacznie mniej dostarcza. Gra aktorska jest poprawna, lecz nic ponadto. Lubię Jimiego Mistry i z chęcią oglądam filmy z jego udziałem. Niestety akurat tutaj to nie jego talent, a oczy spaniela są tym, co się zapamiętuj. Kristin Kreuk jest ładna, ale to zdążyliśmy już poznać w serialu ""Tajemnice Smallville"". Gra podręcznikowo i wyraźnie brakuje jej charyzmy, by stać się diwą melodramatu. Zbyt krucha i niepozorna, tworzy postać sympatyczną, lecz szarą.  Na płycie DVD znajdziemy oprócz filmu zapowiedź kinową ""Odrzuconych"" oraz zwiastuny innych propozycji na DVD dystrybutora. Obraz zaopatrzono w napisy w języku polskim. Dźwięk zarówno oryginału, jak i polskiej wersji (lektor) to DD 5.1."
Skrzypce (2005),6,"Czarno-białe ""Skrzypce"" to kolejny przykład minimalistycznego kina latynoamerykańskiego. Fani podobnych obrazów powinni czuć się filmem Francisco Vargasa usatysfakcjonowani.  Akcja rozgrywa się w bliżej nieokreślonym miejscu i czasie. Z fabuły możemy domyślić się jedynie tego, że jest pewna grupa partyzancka walcząca z rządem, postrzeganym jako niesprawiedliwy i ciemiężycielski. O co dokładnie chodzi, nigdy się nie dowiemy, choć nietrudno się też domyślić. Nie jest to po prawdzie istotne, gdyż ""Skrzypce"" to historia pewnego człowieka, który podjął się ryzykownej gry z dowódcą lokalnego oddziału armii.  Plutarco to stary chłop, którego pasją jest gra na skrzypcach. Jego syn należy do partyzantki. Kiedy przebywają w mieście w celu zakupu broni, ich wioska zostaje napadnięta przez armię. Część mieszkańców zbiegła, część została zabita. Plutarco postanawia zaryzykować wszystko i wybiera się do wioski. Ma szczęście, gdyż dowódca lubi muzykę i nie zabija starca. W zamian za wolność i możliwość przychodzenia i odchodzenia z wioski, wymaga tylko jednego - by Plutarco mu grał. Starzec wykorzystuje to, by przemycić na zewnątrz amunicję. Tylko kto kogo tak naprawdę w tej grze przechytrzy?  ""Skrzypce"" to malutki, intymny film, który ma w sobie wszystkie elementy rasowego thrillera. Jednak jego twórca Francisco Vargas odrzuca stylistykę Hollywood, pozostając wierny realiom i swoim bohaterom. Tworzy to obraz prawdziwy, wiarygodny i intrygujący. Nie gloryfikujący żadnej ze stron, nie próbujący nikogo usprawiedliwiać, a jedynie ukazujący, że wszyscy jesteśmy ludźmi, że wszyscy pod przykrywką dobroci możemy planować cudzą śmierć, a za okrucieństwem kryją się prozaiczne marzenia.  Kino reprezentowane przez filmy takie jak ""Skrzypce"" zdecydowanie nie jest przeznaczone dla szerszego odbiorcy. Nie ma tu charakteryzującej współczesne kino popularne ekscytacji, nieprzerwanej serii wzrokowo-słuchowych bodźców. To kino spokoju i codzienności; prostoty, za którą kryje się głębia dostrzegalna jedynie przez bacznego obserwatora; a także surowej, prawdziwej gry aktorskiej, której popis dał naturszczyk Ángel Tavira.  Niestety polskie wydanie DVD ""Skrzypiec"" to zaledwie sam film bez żadnych dodatków. Fanów kina domowego może również rozczarować fakt, że dźwięk to zaledwie DD 2.0, co przy współczesnych produkcjach jest już naprawdę rzadkością. Jednak po ten film nie sięga się ze względu na wartości wzrokowo-słuchowe, a z powodu prostej, acz wymownej historii. "
Księżniczki (2005),5,"Prostytucja to jeden z tych tematów, które filmowców (głównie mężczyzn) fascynuje od lat. Problem w tym, że większość obrazów popada w jeden z dwóch stereotypów. Pierwszy to opowieść koncentrująca się na seksie, wyuzdaniu, często balansująca na granicy dobrego smaku. Drugi to melodramat pełen żalu i współczucia nad trudną dolą prostytutek. ""Księżniczki"" należą właśnie do tej kategorii.  Bohaterkami filmu Fernando Leóna de Aranoa są dwie dziwki pracujące w Madrycie. Jedna z nich to Hiszpanka, druga to emigrantka z Dominikany. Dziewczyny na początku opowieści stoją po przeciwnych stronach barykady. Miejscowe prostytutki z wrogością patrzą na cudzoziemki, które za mniejsze pieniądze dają klientom więcej. W ten sposób utrzymujące pewne standardy (i ceny) madryckie prostytutki mają mniejszą liczbę klientów.  Zulema właśnie w ten sposób ukradła klienta Caye. Jednak potem, z jakichś powodów, część zarobionych pieniędzy jej oddała. Tak rozpoczęła się przyjaźń pomiędzy dwiema dziewczynami. Widzimy, jak się bawią, jak marzą o lepszym życiu dla siebie i swoich bliskich, ale również jak muszą zmagać się z okrucieństwem i pogardą, jaką świat oferuje pracującym w najstarszym zawodzie świata.  Jest w tym filmie kilka ciekawych tematów, lecz żaden z nich nie zostaje pociągnięty do końca. Świat prostytucji pokazano w sposób sztampowy, pozbawiony choćby słowa oryginalności. A przecież konflikt ""my-one"" aż prosił się o rozwinięcie. Z kolei przykład nie najmłodszej i wcale nie najatrakcyjniejszej dziwki, która potrafiła się ustawić z bogatym i wpływowym klientem, też znajduje się jedynie na drugim tle. Historia sukcesu w branży nie jest najwyraźniej wystarczająco interesująca dla reżysera.  Na szczęście dla widzów ""Księżniczki"" radzą sobie całkiem nieźle jako opowieść o przyjaźni między kobietami i ich prostych w gruncie rzeczy marzeniach. Tutaj reżyser ma wyraźnie więcej do powiedzenia i co ważniejsze potrafi to wyrazić w sposób atrakcyjny. Owszem i w tej warstwie film pozostaje stereotypowy, lecz jest zarazem bardziej wrażliwy, z mniejszą ostentacyjnością, a większym wyczuciem pokazując, jak niewiele potrzeba kobiecie do szczęścia. Jest coś naprawdę wzruszającego i melancholijnego zarazem, kiedy chwile radości, jakich doznają bohaterki, zostają zniszczone przez zwykłą prozę życia.  Wielkim plusem filmu jest muzyka Manu Chao. Choć są to w większości piosenki dobrze znane, to idealnie pasują do obrazu i słucha się ich z wielkim zainteresowaniem. Na pochwałę zasługują również odtwórczynie ról głównych Candela Pena i Micaela Nevárez. To głównie za sprawą ich kreacji film ogląda się z przyjemnością, choć na kolana raczej nikogo nie powali. "
Hotel zła (2006),5,"Norweski horror... Brzmi intrygująco i egzotycznie, ale w praktyce okazuje się zgraną kopią amerykańskich straszaków. ""Hotel zła"" nadaje się więc dla dwóch kategorii widzów: filmowych turystów oraz miłośników kina grozy, którzy łykną każdy kielich krwawego nektaru, nawet jeśli pochodzi on z mroźnej Skandynawii.  Pierwsze kadry filmu Roara Uthaga przywodzą na myśl ""Lśnienie"" Kubricka. Samochód przemierza bezludne górzyste krajobrazy. W pojeździe znajduje się piątka znajomych mających ochotę na snowboardowy zastrzyk adrenaliny oraz niezobowiązujący seks. Podczas śnieżnego szaleństwa dochodzi jednak do wypadku - jeden z bohaterów łamie nogę. Grupka postanawia więc przeczekać noc w opuszczonym hotelu, gdzie nieoczekiwanie znajdują wyborowy trunek. Wkrótce zakrapiana zabawa przerodzi się w koszmar z udziałem uzbrojonego psychopaty...  Uthag to zręczny kopista, który wie, że nic tak nie działa na nerwy widza jak klaustrofobiczne pomieszczenia zatopione w zimnych barwach. Czasem reżyser pogrywa nawet z konwencją, pozwalając by pierwszą ofiarą mordercy padła dziewica! Częściej jednak film wymyka mu się z rąk, pogrążając się wśród bezcelowego błąkania. Gdy brakuje oryginalności, oczekuję przynajmniej, że dostanę na ekranie krwawą łaźnię. Niestety Uthag bardzo ostrożnie używa drastycznych ujęć. Niby skromność jest cnotą, ale w tym przypadku wolałbym perwersyjnie utonąć w grzechu.  ""Hotel zła"" zaopatrzono zarówno w polskiego lektora jak i napisy. Dźwięk zakodowano w formacie 5.1, a obraz w 16:9. Do tego mamy zwiastuny filmów dystrybuowanych przez Carismę, m.in. cykl Mistrzowie Horroru. Jeśli jeszcze nie schowaliście się pod łóżkiem, możecie odwiedzić norweskie schronisko... "
Zabójstwo Jesse'ego Jamesa przez tchórzliwego Roberta Forda (2007),8,"Andrew Dominik po dobrym ""Chopperze"" kazał widzom czekać aż siedem lat na swój kolejny film. Warto było. ""Zabójstwo Jesse'ego Jamesa przez tchórzliwego Roberta Forda"" to piękna, hipnotyzująca, melancholijna, medytacyjna i inteligentna opowieść, która powinna zadowolić każdego szukającego w kinie czegoś więcej niż tylko taniej rozrywki i chwili zapomnienia.  Choć tytuł zdaje się mówić wszystko na temat fabuły, tak naprawdę niewiele ujawnia z treści filmu. Rzeczywiście 3 kwietnia 1882 roku Jesse James został zastrzelony przez Roberta Forda. Jednak ten historyczny fakt, który w Stanach jest doskonale znany, dla australijskiego reżysera jest jedynie pretekstem do przyjrzenia się bliżej naturze ludzkiej i do przeniesienia w początek XXI wieku choć cząstki ducha XIX-wiecznej Ameryki. Jest to prawdziwie biblijna opowieść o zbrodni i karze, o prawdzie i fikcji, o jasnych i ciemnych stronach sławy, jak również o mrocznych zakamarkach duszy i pragnieniach, które się spełniają, nie przynosząc radości.  Obraz Dominika jest równie długi jak jego tytuł. I choć wiele osób może uznać to za wadę, moim zdaniem jest to jedna z licznych zalet filmu. ""Zabójstwo"" stara się bowiem ożywić ducha Ameryki zanim opanowały ją kino, telewizja i plotkarskie blogi kształtujące i zabijające sławy w ciągu jednego dnia. Dominik czyni to poprzez uformowanie swego obrazu na kształt opowieści, jakiej moglibyśmy wysłuchać w oddalonej od cywilizacji chatce gdzieś w Missouri pod koniec XIX wieku. Wystarczy wyobrazić sobie zimowy wieczór. Jest jeszcze wcześnie, lecz za oknem już ciemno. Co można robić? Ano snuć historie, kiedy cała rodzina zgromadziła się przy płonącym kominku. Proste zrelacjonowanie śmierci Jesse'ego Jamesa nie zabrałoby zbyt wiele czasu i wśród domowników zagościłaby nuda. Dobry gawędziarz wie, że historię należy rozbudować, wzbogacić o liczne dygresje. Opowiadający może sobie pozwolić na nagłe skoki w przód, wstecz, a wszystko to po to, aby budować zainteresowanie tak, by kiedy skończy historię, wszyscy ze zdumieniem stwierdzili, że to już najwyższa pora kłaść się spać.  I taki właśnie jest film Dominika. Rolę gawędziarza pełni Hugh Ross, którego głos co chwilę słyszymy z offu. Taką rolę pełnią też fantastyczne zdjęcia Rogera Deakinsa. Z jednej strony mamy sceny w pomieszczeniach, gdzie płomienie świec, lamp, palonego w kominku drewna nasycają obraz wszelkimi odcieniami złota, żółci i czerwieni. Wszystko spowijają tańczące cienie, otulając widza i bohaterów przyjemną warstwą tajemnicy i intymności. Są i wyprane z barw zdjęcia plenerów, gdzie życie staje się trudne i okrutne do zniesienia, pełne sprzeczności, znoju, trudu i rozczarowań. I wreszcie mamy nieliczne sekwencje z rozmytymi zdjęciami, jakbyśmy podglądali przez lunetę zdarzenia mające miejsce w oddali. Każda ze scen, każde ujęcie zostaje po mistrzowsku zrealizowane przez Deakinsa, który udowadnia, iż należy do najzdolniejszych operatorów świata.  Ze zdjęciami w sposób, jaki rzadko się zdarza w kinie, współpracuje i muzyka. Już sama w sobie ścieżka muzyczna przygotowana przez Nicka Cave'a i Warrena Ellisa warta jest każdego grosza. Melancholijna, zapada głęboko w sercu, lecz dopiero w połączeniu z obrazem nabiera prawdziwej mocy, przenosząc film na całkiem nowy poziom percepcji. Nikt, kto zobaczył choćby sekwencję zatrzymywania się pociągu podczas napadu w Blue Cat, szybko tej sceny nie zapomni.  A to przecież nie wszystko - są jeszcze aktorzy. I tu mamy do czynienia z kilkoma perłami. Nie mam wątpliwości, że rola Caseya Afflecka jako Roberta Forda należeć będzie do najważniejszych w jego karierze. Affleck konsekwentnie buduje swoją pozycję i występem w ""Zabójstwie Jesse'ego Jamesa"" udowodnił wszystkim niedowiarkom, że talent posiada i jeśli go tylko nie zmarnuje, za 10-20 lat będzie nazywany jednym z najważniejszych aktorów w historii kina.  Brad Pitt znów tworzy postać, na którą patrzy się z zachwytem. Nawet jeśli nie w każdej scenie w pełni wykorzystał potencjał roli Jamesa, to jestem pewien, że i tak wielu widzów nie sądziło, by stać go było aż na tak dobre aktorstwo. Pitt jak chce, to potrafi zagrać skomplikowaną wewnętrznie postać. Jego twarz, a przede wszystkim oczy są niezwykle ekspresyjne. Jesse James to również i w jego biografii będzie jedna z kluczowych ról. Warto też wspomnieć o Paulu Schneiderze, Samie Rockwellu czy Samie Shepardzie. Wszyscy oni stworzyli barwne, wiarygodne i przykuwające uwagę postaci.  Obraz Dominika ma tylko jedną skazę, niewielką, lecz wystarczającą, by filmowi odmówić etykietki arcydzieła. Jest nim pewien brak w scenariuszu. Sprawia on, że relacja pomiędzy Jamesem a Fordem jest niepełna, osłabiona w swej mocy. Skazę tę Dominik próbuje ukryć pod dialogami, lecz wypowiedzi nie ukryją czynów, a czasem wręcz jeszcze bardziej podkreślają brak. Finezja i subtelność, mimo wielkich starań reżysera, wciąż jeszcze mu umykają.  Na szczęście skaza ta tylko w niewielkim stopniu przeszkadza. Zatem ze spokojnym sumieniem i zupełnie szczerze mogę ""Zabójstwo Jesse'ego Jamesa przez tchórzliwego Roberta Forda"" polecić wszystkim kinomanom."
300 (2006),4,"Czasem naprawdę dobrze jest być mężczyzną. Zwłaszcza jeśli pracujesz w Hollywood i masz dostęp do najnowszych rozwiązań technologicznych. Wtedy możesz zrealizować ""300"", czyli przenieść na ekran marzenia, sny i zabawy każdego chłopca. Możesz stać się bohaterskim wojownikiem złożonym z samych mięśni i obdarzonym niesamowitą sprawnością fizyczną. W tle zaś znajdzie się miejsce dla pięknych kobiet, wszelkich możliwych perwersji i potworów żywcem wyjętych z barwnego bestiariusza. A żeby było śmieszniej, za wszystko to ci jeszcze płacą!  ""300"" nie jest filmem historycznym. Wykorzystuje terminy historyczne takie jak Spartanie, Kserkses czy Termopile i przekuwa je w bajkę dla chłopców w każdym wieku. Tak było z komiksem, tak jest też i z obrazem Zacka Snydera. Reżyser sam chyba jest (przynajmniej twórczo) małym chłopcem, bo dobrze wie, co i jak należy pokazać na ekranie. Wizualnie obraz zapiera dech w piersiach. Jest brutalnie i dynamicznie, a całość jest tak odjechana, iż czuje się, że wyobraźnia twórców nie zna granic.  Jeśli jednak ktoś jest odporny na przesycone niedojrzałym testosteronem obrazy i sceny akcji, to film może niestety zmęczyć. Wszystko jest posunięte zbyt daleko. Brutalność wcale nie jest brutalna; jest zbyt sztuczna, by brać ją serio. Postaci są pozbawione głębi - to dwuwymiarowe figury symbolizujące dość uproszczone wizje człowieczeństwa. A historycznej prawdy jest w filmie tyle, ile w radzieckich podręcznikach o wrześniu 1939 roku.  Dobrze że przynajmniej od strony technicznej filmowi raczej niewiele można zarzucić. Snyder i spółka dość sprawnie posługują się komputerowo generowanymi obrazami, co miejscami daje zaskakujące rezultaty. Od strony aktorskiej film jest poprawny. Chyba nikt nie nastawia się tu na oscarowe kreacje. Każdy z aktorów swoje kwestie wypowiada prawidłowo, bez większych zgrzytów. I tyle.  Nie mam natomiast żadnych zastrzeżeń do polskiego wydania DVD. Dwupłytowa edycja to prawdziwy kąsek dla każdego fana kina domowego. Film zaprezentowany jest w formacie obrazu 2.40:1 z dźwiękiem DD 5.1 zarówno w przypadku wersji oryginalnej, jak z polskim lektorem. Obraz, podobnie jak i dodatki, został zaopatrzony również w polskie napisy.  Na płycie z filmem mamy krótki dodatek o powstawaniu obrazu oraz komentarz do ""300"" reżysera, scenarzysty i operatora. Panowie nie należą może do największych gawędziarzy świata, ale podają szereg ciekawych informacji o produkcji. Jeśli zatem jesteście ciekawi, jak powstawał film, musicie koniecznie wysłuchać komentarza.  Na drugiej płycie znajduje się cała masa dodatków. Jest wśród nich spory materiał analizujący fabułę filmu pod kątem jej spójności z faktami historycznymi. Możemy również poznać bliżej świat spartański i kult wojownika. Jest również obowiązkowy materiał o realizacji filmu. Na płycie znajdziecie również mnóstwo webisodów, czyli krótkich filmików, które pierwotnie opublikowane były w sieci. Przybliżają one pracę scenografów, kostiumologów, osób odpowiedzialnych za efekty specjalne, a także za trening aktorów.  ""300"" to bardzo dobre wydanie DVD i należy sobie życzyć, by w przyszłości takich edycji było więcej. "
Tydzień kawalerski (2006),6,"Jeżeli ktoś z was widział jeden film w reżyserii Edwarda Burnsa, to tak jakby widział je wszystkie. Są to skromne obrazy, gdzie akcji jest niewiele, za to dużo dialogów. Grupa bohaterów komunikuje się ze sobą i dzięki temu dochodzi do rozwiązania często bardzo palących problemów. Co ważne, wszystkie one opowiadają o życiu z męskiego punktu widzenia. Męskiego, lecz nie macho. W filmach Burnsa mężczyźni są zwyczajni, niepewni siebie, pełni wątpliwości i kompleksów. A mimo to sympatyczni i ciepli i dzięki temu widzowie chętnie do filmów Burnsa będą powracać.  Tak jest i w przypadku ""Tygodnia kawalerskiego"". Burns opowiada tu historię pięciu przyjaciół. Jeden z nich (grany przez samego reżysera) właśnie ma się żenić z dziewczyną, z którą będzie miał dziecko. Choć ją kocha, boi się ojcostwa i nie jest pewien, czy gotów jest na założenie rodziny. Jego brat dystansuje się od wszystkich, skrywając tajemnicę, która - jak sądzi - doprowadzi do rozpadu jego małżeństwo. Jego kuzyn, choć ma już 33 lata, wciąż mieszka ze swoim ojcem. Ich przyjaciel będący od lat głową rodziny, wciąż pozostaje niedojrzały niczym nastolatek. I w końcu TC, który powraca po 8 latach, kiedy to uciekł od rodziny i przyjaciół, bojąc się reakcji na wyznanie, że jest gejem.  Sympatyczni, ciapowaci i bardo prawdziwi bohaterowie rozmawiają ze sobą o życiu, o przeszłości, przyszłości, rodzinie, powinnościach, marzeniach i relacjach międzyludzkich. Każdy z nich ma wady, każdy z nich ma swoje zalety, wszyscy starają się ułożyć sobie życie. Czynią to w sposób daleki od blichtru hollywoodzkich produkcji, co przydaje im naturalności.  Pytanie tylko, czy widzowie chcą oglądać szare życie na ekranie. Jeśli tak, to ""Tydzień kawalerski"" jest idealną propozycją. Tchnie ciepłem i optymizmem, co dla wielu może być pocieszeniem. Jeżeli jednak należycie do grona osób próbujących uciec od rzeczywistości, wtedy radzę obraz Burnsa omijać szerokim łukiem. Film was zirytuje, uznacie go za przegadany, a zakończenie za naciągane i mało realistyczne.  Aktorsko ""Tydzień kawalerski"" radzi sobie nieźle, lecz tylko tyle. O prawdziwych kreacjach nie ma tu mowy. Burns, Leguizamo, Lillard, Logue i Mohr poprawnie odgrywają swoje role. Wzbudzają życzliwość, lecz z całą pewnością nie zapadają w pamięć. Na szczęście żaden z nich nie 'gwiazdoruje', dzięki czemu całość broni się przed zbyt ostrym atakiem krytyki.  Fani kina domowego niestety na zbyt wiele oczekiwać nie mogą. ""Tydzień kawalerski"" pozbawiony jest w zasadzie dodatków. W zestawie otrzymujemy zwiastun filmu, zapowiedzi innych tytułów wydawanych przez dystrybutora oraz notki filmograficzne wybranych osób. Na szczęście dźwięk zarówno w wersji oryginalnej, jak i w przypadku polskiego lektora to DD 5.1. Oczywiście lektor nie jest obligatoryjny. Dla tych, którzy nie znają wystarczająco dobrze języka angielskiego, a mimo wszystko chcą słuchać oryginalnej ścieżki dźwiękowej, przeznaczono napisy w języku polskim. "
Oszukać strach (2006),3,"Oglądając filmy w stylu ""Oszukać strach"" nieodmiennie dochodzę do przekonania, że horror należy do jednego z najtrudniejszych gatunków filmowych. A jednocześnie, że każdemu wydaje się, iż potrafi horror nakręcić.  Richard Brandes miał całkiem niezły pomysł. Główna bohaterka w dzieciństwie przeżyła wypadek samochodowy, jej rodzice niestety nie. Od tamtej pory panicznie boi się wszelkich pojazdów mechanicznych. Terapeutka postanawia zastosować terapię szokową, która ma doprowadzić do katharsis i uwolnienia od dziecięcych lęków. Terapia rzeczywiście bohaterkę czeka, lecz nie do końca taka, jaką zaplanowała terapeutka. Całość akcji rozgrywa się wokół samochodu, który z jednej strony jest źródłem najgorszych lęków, z drugiej jedynym sanktuarium, jaki pozostaje głównej bohaterce.  Wielka szkoda, że reżyser nie potrafił potencjału zawartego w fabule wykorzystać. Film nigdy nie unosi się w powietrze, przez pełne półtorej godziny kołując, szykując się do startu, by w końcu rozbić na drobne kawałki. Głównym grzechem twórców jest brak wyczucia w stopniowaniu napięcia. Od samego początku osaczają widzów atmosferą grozy, która jednak sprowadza się do niezbyt sympatycznej twarzy Michaela Berrymana i irytująco oczywistej muzyki. Kiedy zatem w końcu coś zaczyna się dziać, widz jest już tak zmęczony, że naprawdę trudno mu jest wykrzesać z siebie choćby resztki entuzjazmu.  ""Oszukać strach"" to trzeci film w dorobku reżyserskim Brandesa i o dziwo nie jest najgorszym. To dużo mówi o jego talencie. Niestety uparcie trwa przy swoim i w dalszym ciągu zarzuca widzów swoimi wizjami. Szkoda, bo w przypadku ""Oszukać strach"" pomysł wcale nie był zły. Wymagał jednak kogoś, kto potrafi zapanować nad fabułą.  Aktorsko film wcale nie jest dużo lepszy. Przy takim reżyserze inaczej być po prostu nie mogło. Mimi Rogers gra potencjalnie niezwykle intrygującą i dwuznaczną postać terapeutki. W jej interpretacji nie jest ona do końca osobą, której prawdziwie zależy na dobrym samopoczuciu swojej pacjentki. Rogers stara się, jak może, ale reżyser nie wykorzystuje jej gry. Rachel Miner radzi sobie z główną rolą całkiem nieźle. Widać, że jest młoda i ambitna i chciałaby się wykazać. W dobrych rękach mogłaby stworzyć wyrazistą postać ofiary, która musi przekształcić się w myśliwego, jeśli myśli o przetrwaniu. Jedynie dla tych dwóch pań warto sięgnąć po ""Oszukać strach"".  Polscy widzowie otrzymują wydanie DVD zawierające poza samym filmem jedynie zwiastun i sylwetki aktorów i twórców. Zabrakło miejsca na reportaż z planu 'Behind the Screams' i teledysk Sanity. Na szczęście obraz jest anamorficzny, a dźwięk zarówno w wersji angielskiej, jak i polskiej w formacie DD 5.1. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Smaki miłości (2007),5,"Morgan Freeman na początku filmu mówi, iż bogowie stworzyli miłość z nudów, a potem stworzyli śmiech, by móc przetrzymać miłość. Uczucia jest w ""Smakach miłości"" aż nadto, zaś uśmiechu zdecydowanie za mało.  Miłość w obrazie ""Smaki miłości"" przybiera wszelkie możliwe kształty. Mamy tu miłość młodzieńczą i jej wersję dojrzałą, pełną poświęcenia dla innych, jak i samolubną, ulotną i trwałą. Każdej z nich poświęcona jest choć chwila, a wszystko to podpatruje dla nas ozdoba filmu - Morgan Freeman.  W dziele Bentona nie ma jednego głównego bohatera. Oglądamy całą grupę ludzi w różnym wieku i z różnym bagażem doświadczeń, którzy zakochują się, których miłość rozwija się, a czasem i ginie, by dać miejsce nowej miłości. Praktycznie wszyscy bohaterowie (może z jednym wyjątkiem) to osoby sympatyczne, które w obliczu uczucia pozostają całkowicie bezradne. Nawet kiedy chcą podążyć za głosem rozsądku, serce i tak zwycięży. Ból i radość, żal i podniecenie towarzyszą sobie, a wszystko to pokazane jest w ciepłych, kojących tonacjach. Widz z łatwością utożsamia się z bohaterami i kibicuje ich poczynaniom, licząc na happy end.  ""Smaki miłości"" to obraz pokrzepiający i miły w odbiorze. Dla zakochanych par i wszelkiej maści romantyków jest wprost idealny. Jednak fani Roberta Bentona mogą poczuć się rozczarowani. Nie znajdą oni tutaj zbyt wiele z siły oddziaływania i wrażenia, jakie pozostawiały po sobie jego wcześniejsze dokonania, ze ""Sprawą Kramerów"" czy ""Naiwniakiem"" na czele. Najnowsze dzieło to sprawna produkcja, którą jednak kinematografie wszystkich krajów realizują seryjnie. W rzeczy samej, gdyby nie wyraźny komunikat w napisach początkowych, iż jest to adaptacja powieści, uznałbym film za remake któregoś z obrazów hiszpańskiego duetu Yolanda García Serrano i Juan Luis Iborra. Mamy tu tę samą strukturę opowieści co w ""Km. 0"" czy ""Amor de hombre"": grupa postaci przeżywa rozterki miłosne, a wszystkich coś łączy, miejsce lub postać. Powiedziałbym nawet, że Hiszpanie mają więcej odwagi w dobieraniu bohaterów i komplikowaniu historii.  Na tle tych wszystkich produkcji nie ma nic, absolutnie nic, co wyróżnia ""Smaki miłości"". Jest po prostu jedną z wielu historii miłosnych, której największą zaletą jest to, iż aktualnie w kinach nie ma dla siebie żadnej konkurencji. Aktorzy nie zostają wykorzystani, tworząc zjadliwe, lecz pozbawione wyrazu kreacje. Zdjęcia nieco zbyt natarczywe, za mocno rzuca się w oczy ruch kamery (czasem ma się wręcz wrażenie, że kamerzyści z trudem panują nad sprzętem). Muzyczka równie przyjemna, co nijaka. To samo usłyszymy o każdej porze dnia i nocy w wszystkich rozgłośniach radiowych.  Jeśli jednak chcecie miło spędzić czas we dwoje, poczuć ciepło, radość i lekką nutę melancholii, to film Bentona jest propozycją właśnie dla was. Jest prawie pewne, że nie zapamiętacie go. Kto jednak powiedział, że każdy obraz musi zapisać się na zawsze w pamięci, by być atrakcyjny dla widza? Czasem liczy się miło spędzony czas tu i teraz.  "
Dobry Niemiec (2006),7,"Steven Soderbergh zrobił ""Dobrego Niemca"", gdyż dobrze zdawał sobie z problemu, jakim jest odbiór starego kina w nowym pokoleniu, goniącym wciąż za nowością. O klasyce z lat 40-tych większość słyszała, lecz coraz mniejsza liczba osób może przyznać się do tego, iż widziała na własne oczy ""Casablankę"" czy ""Trzeciego człowieka"". Ponieważ są czarno-białe, stare (a i stan filmów nie jest najwyższej jakości), filmy te odstręczają widzów. Dla nich właśnie Soderbergh zrealizował swój nowy film.  ""Dobry Niemiec"" to kino, jakie kręcono 60 lat temu. Soderbergh tworzy klasyczny film noir z mocnym wątkiem melodramatycznym i charakterystyczną dla filmów lat 40-tych paletą bohaterów z uroczą femme fatale na czele. Obraz jest oczywiście czarno-biały, Soderbergh nawet stosuje podobne tricki filmowania i kadrowania postaci z pamiętnymi zbliżeniami na kobiece twarze. Jest jednak coś, co powinno uczynić film atrakcyjnym dla współczesnego widza. Tym czymś jest idealny stan techniczny filmu, jak i gwiazdorska obsada.  George Clooney gra reportera wojennego, który przybywa na konferencję poczdamską. W zrujnowanym w czasie II Wojny Światowej Berlinie próbuje odnaleźć swoją dawną miłość. Dość szybko natrafia na jej ślad, a zaraz potem orientuje się, że i on i ona znajdują się w samym centrum międzynarodowego konfliktu, którego stawką jest dominacja w zimnowojennym starciu potęg.  Główna rola kobieca przypadła Cate Blanchett i trzeba przyznać, że jest godną następczynią Rity Hayworth czy Barbary Stanwyck. Oczywiście nie jest tak jednoznacznie drapieżna jak choćby Phyllis Dietrichson (bohaterka ""Podwójnego ubezpieczenia""), Soderbergh nadał bohaterce większą dwuznaczność, idąc z duchem czasów, lecz nie zmienia to ostatecznie wydźwięku całej historii.  ""Dobry Niemiec"" to hołd dla kina lat 40-tych i jednocześnie zachęta dla współczesnego widza, by zainteresował się tym, co kiedyś kino miało do zaoferowania. Pod tym względem jest to projekt ze wszech miar udany i chwalebny. Mam nadzieję, że po jego obejrzeniu nie jedna osoba sięgnie po oryginały.  Nie ulega jednak wątpliwości, że w gruncie rzeczy obraz Soderbergha jest formalnym eksperymentem, jednym z wielu zresztą, którym reżyser poświęcił ostatnio swój czas. Przed ""Dobrym Niemcem"" Soderbergh nakręcił przecież ""Bubble"" - na pół amatorską, mocno improwizowaną opowieść, która miała wykorzystywać wszystkie środki dystrybucji jednocześnie. Skończyło się wtedy na tym, że kina nie puszczały filmu, który można było obejrzeć w kablówce. Jak w przypadku większości eksperymentów, tak i tu forma jest istotniejsza od treści. Reżyserowi tak bardzo zależy na przywróceniu atmosfery kina lat 40-tych, że zapomina o fabule. Koniec końców okazuje się historią jałową i pozbawioną ducha. Brakuje mu tej ponadczasowej siły oddziaływania, jaka uczyniła choćby z ""Casablanki"" obraz nieśmiertelny.  Wydanie DVD niestety nie zostało zaopatrzone w żadne dodatki, co w przypadku takiej produkcji jest sporym minusem. Jednak za ten stan rzeczy nie odpowiada polski dystrybutor, lecz amerykański producent. Tak samo 'gołe' wydanie otrzymali i konsumenci w Stanach Zjednoczonych. Do wyboru pozostaje nam jedynie możliwość obejrzenia filmu z oryginalną ścieżką dźwiękową (plus napisy) lub z polskim lektorem. Obie wersje dostępne są w formacie DD 5.1. Format obrazu to 1.66:1 pełnoekranowy, anamorficzny."
Ocean's 13 (2007),7,"Kiedy w 2001 roku Steven Soderbergh nakręcił ""Ocean's Eleven"", trafił na żyłę złota. Nic więc dziwnego, że reżyser regularnie wraca do perypetii Dannego Oceana, a wraz z nim do zgranej paczki gwiazdorów. Clooney, Damon, Pitt w każdej odsłonie zapraszają kogoś nowego do swojej ekipy, by wspólnie rozbić bank. Zawsze robią to skutecznie i z klasą -dzięki temu Soderbergh może sobie potem pozwolić na kręcenie ambitniejszych projektów.  Soderbergh to bez wątpienia jeden z najciekawszych współczesnych reżyserów amerykańskich, mający w swoim repertuarze ambitne ""Seks, kłamstwa i kasety wideo"", niszowe ""Schizopolis"" czy równie znakomite produkcje mainstreamowe jak ""Co z oczu, to z serca"" albo ""Erin Brockovich"". Nic więc dziwnego, że seria opowiadająca o przygodach Oceana to najbardziej bezpretensjonalna i stylowa seria filmów, jakie powstały ostatnim laty w fabryce snów.  ""Ocean's 13"", jak i poprzednicy, przynależą do gatunku tzw. ""heist. movie"". Tym razem pretekstem dokonania skoku na kasyno będzie pragnienie wyrównania rachunków i przywrócenie przyjacielowi chęci życia. Znany wszystkim fanom serii Reuben Tishkoff (Gould) zostaje oszukany przez bezwzględnego wspólnika Willy Banka (Al Pacino). W tym wypadku Danny'emu i spółce nie pozostaje nic innego, jak przywrócić sprawiedliwość.  Film Soderbergha udawania, że kino potrafi być przyjemnością zarówno dla ludzi przed ekranem, jak i przed kamerą. I to jest w nim naprawdę fajne. Wydanie dvd zawiera kilka interesujących dodatków. Jako że akcja ""Ocean's 13"" dzieje się w Las Vegas, widz dostaje dokument ""Vegas: Bogata Iluzja"" opowiadający o fenomenie miasta na pustyni w Nevadzie. ""Jerry Weintraub: gadanie o planie"", jak wskazuje tytuł, jest wyprawą na plan, po której oprowadza nas producent filmu. Widz ma także możliwość zobaczenia scen dodatkowych i zwiastunów filmowych."
Hitman (2007),4,"Film Xaviera Gensa jest adaptacją znakomitej gry komputerowej. I jako taki sprawdza się równie znakomicie - do tego stopnia, że czasami trudno jest rozróżnić, z którym medium mamy do czynienia.  Tytułowy bohater jest wychowankiem specyficznej organizacji, która kształci płatnych zabójców. Wykształcenie i umiejętności zdobywał od małego, ćwicząc walkę nożem, strzelanie z broni palnej i różne inne sposoby robienia krzywdy bliźnim. Nic więc dziwnego, że po kilku latach intensywnego kształcenia jest jednym z najlepszych w swoim fachu. Z młodości pozostała mu umiejętność bezszelestnego podkradania się do ofiary, brak głębszych uczuć, tatuaż na głowie oraz numer nadany mu za młodu: 47.  Agent 47 dostaje zlecenie zabicia nowego prezydenta Rosji. I kiedy wydaje się, że wszystko przebiegło zgodnie z planem, a szczątki mózgu nowego namiestnika Kremla rozpryskały się na trotuarze po precyzyjnym strzale z dystansu 4 kilometrów, okazuje się, że wszystko było misternie utkaną intrygą. W ten sposób skrzywdzony za młodu bohater musi stanąć twarzą w twarz nie tylko z rosyjskim skorumpowanym mocarstwem, ale i własną agencją.  ""Hitman"" to film na swój sposób zabawny. Z jednej strony do bólu i celowo przerysowany, z drugiej poruszający poważne problemy chłopców w okresie dojrzewania. Agent 47 ma problem z kobietami. Co prawda mordowanie ludzi przychodzi mu łatwo, jednak zbliżenie się z osobnikiem płci przeciwnej jest nieporównywalnie większym wyzwaniem. Na każdego jednak przyjdzie pora i tak nieśmiały Hitman spotka na swojej drodze apetyczną Nike (Olga Kurylenko). Kreacja ukraińskiej modelki Kurylenko, co trzeba odnotować z satysfakcją, sprowadza się do chodzenia bez bielizny i w przewiewnych sukienkach. Tak więc doznania estetyczne są zapewnione. Prócz tego widza czeka spotkanie z przerysowanym inspektorem Interpolu, rosyjskim FSB, handlarzami broni i gwiazdą filmu Timothy Olyphantem, który choć obnosi łysą czaszkę i groźnie marszczy czoło, w gruncie rzeczy ma gołębie serce.  ""Hitman"" to film niezwykły, który wyjątkową jak na adaptacje gier komputerowych brutalność, łączy z typową dla nich infantylnością. Aktorzy robią co mogą, aby przypadkiem nie wyjść z ram konwencji, a reżyser co rusz spowalnia obraz i celebruje detal. Całość robi efekt doprawdy piorunujący. Uśmiech na twarzy i dobra zabawa dla wszystkich fanów gatunku - gwarantowane."
Mokra robota (2007),7,"Polak nie wielbłąd, pić musi i pić lubi. Francuzi, mięczaki, mają wino, a my cudowny eliksir z ziemniaków. Miło mi odnotować, że wiedzą o tym także lalusie w Hollywood i wreszcie ktoś z nich (i to nie byle kto) jednego z nas uczynił bohaterem swojego dzieła.  Tym kimś jest niejaki Joh Dahl, znany głównie jako specjalista od czarnej roboty. Facet ma na swoim koncie takie dzieła jak ""Red Rock West"" czy, będący specyficznego rodzaju feministycznym manifestem, ""Fatalny romans"". Można wręcz powiedzieć, że stworzył swój własny bezpretensjonalny styl bazujący na konwencji kina noir. Żaden z niego artysta, ale robi to doprawdy z wdziękiem. A przy tym nawet w zwyczajny produkcyjniak jak ""Prześladowca"" Dahl potrafi tchnąć trochę życia.  ""Mokra robota"" lepi się od wódki. Nasz rodak Frank Falenczyk ma poważny problem. Jest płatnym mordercą, który tak jak każdy Polak lubi się napić. Rzecz w tym, że zamiast pić po pracy, pije w robocie. To, jak wszyscy wiemy, trochę utrudnia wykonywanie każdego zawodu, a co dopiero tak odpowiedzialnego i wymagającego. W końcu w byciu cynglem chodzi przede wszystkim o precyzję i punktualność. Gdy Frank pod wpływem choroby filipińskiej zawodzi po raz kolejny, jego przełożeni wysyłają go na przymusowe leczenie do San Francisco.  Pod wpływem nowych znajomych z grupy AA i poznanej w domu pogrzebowym apetycznej blondynki zrozumie, co w życiu jest naprawdę ważne. Co prawda trudno uwierzyć, że taka kobieta jak Tea Leoni jest samotna (Kingsleyowi, że lubi się napić, wierzymy od pierwszego wejrzenia), ale cóż - to przecież San Francisco. Bohater pod wpływem otoczenia i terapii przechodzi swojego rodzaju ewolucję. Choć nadal nie do końca wie, jak jeść bezę, to otwiera się na innych ludzi i swoje uczucia. Droga do trzeźwości nie jest jednak najłatwiejsza. Ale jak mówią chińscy mędrcy, zawsze najistotniejszy jest pierwszy krok.  ""Mokra robota"" to film, który ogląda się tak, jak spożywa się alkohol - z przyjemnością. Wielka w tym zasługa reżysera, który na nic się nie sili, za to lubi historię, którą opowiada, jak i swoich bohaterów. Jeszcze jednak większa jest zasługa odtwórcy głównej roli. Kingsley już w ""Sexy Beast"" udowodnił, że od czasów ""Gandhiego"" dzielą go lata świetlne. W filmie Dahla ten wielki aktor składa hołd całej naszej dumnej nacji. I powiedzmy sobie szczerze, od czasu Himilsbacha w filmach oświatowych nikt z takim wdziękiem jak Kingsley nie wyznawał nam z ekranu: jestem alkoholikiem."
Dziewczyna moich koszmarów (2007),6,"""Dziewczyna moich koszmarów"" zaczyna się w momencie, kiedy kończy się większość komedii romantycznych i bajek. Jeżeli ktokolwiek z was zastanawiał się, co się stało z Dustinem Hoffmanem i Katharine Ross po ucieczce z kościoła w ""Absolwencie"", to film braci Farrelly jest dziełem dla Was. Oczywiście jeżeli tylko nie spodziewacie się czegoś w stylu ""Nocy i dni"" Antczaka czy ""Scen z życia małżeńskiego"" Bergmana.   Bracia Farrelly, jako że nigdy nie kroczyli ścieżką wytyczoną przez Zanussiego i Kieślowskiego, nie mieli w Polsce dobrej prasy. Wyjątkiem jest tutaj ""Sposób na blondynkę"", nad którą pochyliła się rodzima krytyka, doceniając odrobinę plebejskie poczucie humoru amerykańskiego rodzeństwa. Większość filmów Farrellych była jednak przyjmowana gorzej niż dwa lata rządów pewnych bliźniaków. Dla co wrażliwszych tłumy śmiejące się na ""Głupim i głupszym"", ""Kręgogłowych"", ""Ja, Irena i Ja"" czy ""Płytkim facecie"" zwiastowały ostateczny krach zachodniej cywilizacji.  Ja braci Farrellych nie dość że lubię, to jeszcze bezczelnie śmiem twierdzić, że film ""Ja i Irena i ja"", szczególnie w pierwszej połowie, był jedną z inteligentniejszych satyr na współczesną Amerykę. Z wielkim bólem przyjąłem więc odejście twórców od swojego przepojonego wulgarnością, obrazową dosłownością i nutą amerykańskiego małomiasteczkowego romantyzmu stylu na rzecz sentymentalnych ciepłych klusek w postaci ""Skazanych na siebie"". ""Dziewczyna moich koszmarów"" to z całą pewnością krok w dobrym kierunku, powrót do źródeł, choć trudno go uznać za szczytowe osiągnięcie Farrellych.  Eddie Cantrow (Ben Stiller), mężczyzna koło czterdziestki, ma naturę poety. Nie potrafi zdecydować się na jedną kobietę, bo wybierając tą jedyną, zamknie przed sobą szanse na spotkanie tej? jedynej. Czas mija mu więc między prowadzeniem sklepu sportowego, użalaniem się nad własną samotnością i upajaniem się perspektywą potencjalnej miłości. Wszystko jednak do czasu, aż spotka apetyczną i wrażliwą Lilę (Malin Akerman). Rzecz jednak w tym, że po ślubie żona zmienia się nie do poznania, a na dodatek Eddie się zakochuje. Obie dziewczyny są apetyczne  Filmowi Farrellych trudno odmówić wdzięku, nuty romantyzmu, szczypty wulgarności i starych dobrych żartów nawiązujących do słynnych pisanek ze ""Sposobu na blondynkę"". Wszystko, mimo że momentami balansujące na granicy dobrego smaku, jest momentami letnie. A od kobiet oczekujemy przecież albo żaru, albo chłodu. Albo buzi, albo klapsa. Nawet od tych najstraszniejszych, a może przede wszystkim od nich."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Serce ze złota (2003),5,"""Serce ze złota"" z całą pewnością na jest najlepszym pomysłem dla kogoś, kto dopiero zaczyna przygodę z kinem Bollywood. Może bowiem sromotnie się zawieść i w ten sposób zniechęcić do całej indyjskiej kinematografii. Obraz Naresha Malhotry to - pomimo obecności Aishwaryi Rai - produkcja hurtowa, jakich setki powstają w największej na świecie Fabryce Marzeń. Dla tych, którzy już jednak liznęli trochę produkcji Bollywood, ""Serce ze złota"" będzie mimo wszystko ciekawym doświadczeniem, gdyż daje możliwość zapoznania się z tradycyjnymi filmami, które rzadko kiedy trafiają poza granice Indii.  Fabuła filmu Malhotry jest dość prosta. Główny bohater to bogaty biznesmen, któremu do pełni szczęścia brakuje już tylko jednego: pięknej żony. Traf jednak chce, że pewnego dnia spotyka kobietę tak piękną, że zakochuje się w niej od pierwszego wejrzenia. Niestety, mimo usilnych starań dziewczyna odtrąca jego zaloty, gdyż jest szczęśliwie zakochana w innym mężczyźnie.  Przypadek, a raczej wypadek, może i bywa bolesny, lecz głównemu bohaterowi da jeszcze jedną szansę na znalezienie miłości. Jednak ceną za to jest amnezja jednej osoby i śmierć innych. Czymże jest śmierć innych, kiedy samemu można w końcu zyskać radość?  W powszechnej świadomości kino Bollywood kojarzy się z tandetną i naciąganą fabułą, która nawet meksykańskie telenowele zawstydziłaby swoją naiwnością, a jednocześnie skomplikowaniem fabularnym. ""Serce ze złota"" jest niestety żywym ucieleśnieniem wszystkich tych stereotypów. Historia pełna jest niewiarygodnych momentów, które nawet u fanów Bollywood wywołają zaskoczenie i zmieszanie. Ważne momenty są akcentowane dźwiękowo w sposób przypominający raczej amatorską robotę niż profesjonalne wykonanie. Nawet montaż momentami kuleje. Gdyby nie obecność znanych gwiazd, byłaby to trzeciorzędna produkcja, która zainteresowanie wzbudziłaby jedynie u bywalców objazdowych kin na prowincji Indii (pod warunkiem braku konkurencji).  Jednak nawet gwiazdy nie ratują tego filmu. Z całej obsady jedyną osobą, która pozostawia po sobie pozytywne wrażenie jest Paresh Rawal. On świetnie czuje się w tego typu rolach, ciepłych i zabawnych zarazem. Co zaskakujące, piękna zazwyczaj Aishwarya Rai tu jest wyraźnie przygaszona. Świetnie tańczy, to trzeba jej przyznać, lecz tym razem zabrakło jej ekranowej charyzmy i nie przykuwa wzroku widza. Najbardziej szkoda mi Arjuna Rampala, którego lubię i chciałbym, żeby w końcu zaczął grać znaczące role w znaczących produkcjach. Niestety, mimo że rola Jaia zdaje się pasować do niego, nie udało mu się z niej wykrzesać ognia i całość wypada zaledwie poprawnie.  Muzyczna strona ""Serca ze złota"" również spodoba się fanom kina tradycyjnego. Piosenki są bowiem bardzo indyjskie i pomimo nowoczesnej miejscami choreografii pozostają bardzo osadzone w lokalnym kolorycie. Z wszystkich piosenek najlepszą zarówno pod względem muzycznym jak i choreografii do niej przygotowanej wypada ""Saajan Saajan"". To jednak trochę za mało, by zapisać się na dłużej w pamięci.  Cóż, ""Serce ze złota"" dużo obiecuje, lecz niewiele dostarcza. Nie sądzę, by w biografiach twórców i aktorów, obraz ten miał zająć poczesne miejsce. Film w zasadzie jedynie dla naprawdę zagorzałych fanów bollywoodzkiego kina."
Hania (2007),3,"Po kwaśnym przyjęciu ""Hani"" na festiwalu w Gdyni Janusz Kamiński żalił się, że polscy krytycy nie docenili filmu zrobionego w amerykańskim stylu. Gadanie! Dałbym na mszę w kościele, żeby nasi reżyserzy porzucili w końcu inteligenckie smuteczki i zaczęli robić porządne kino gatunków. Problem nie leży bowiem w konwencji, lecz słabym scenariuszu, który wyszedł spod ręki... Polaka.  W amerykańskim kinie święta Bożego Narodzenia są okresem szczególnym: dzieci godzą się z rodzicami, niesympatyczni osobnicy przechodzą wewnętrzną przemianę, a cud zdarza się mniej więcej co dwie przecznice. Gwiazdka to raj dla filmowców pragnących jednocześnie wzruszyć i rozbawić widzów. Kamiński miał zatem świetny pomysł, by właśnie w dniu Wigilii rozegrała się akcja ""Hani"". Głównymi bohaterami uczynił młode małżeństwo, któremu brakuje jedynie dziecka. Ola (Agnieszka Grochowska) dojrzała już chyba, by stać się matką. Wojtek (Łukasz Simlat) nie radzi sobie z traumami wyniesionymi z dzieciństwa (apodyktyczny tatuś) i na myśl o reprodukcji dostaje ataków lękowych. W ramach obopólnego ustępstwa para zaprasza na święta małego Kacpra z domu dziecka.  Wcielający się w postać chłopca Maciej Stolarczyk ze swą niepokojącą aurą nadawałby się bardziej do roli latorośli szatana w kolejnym remake'u ""Omenu"", ale widz powoli przekonuje się do niego. Gorzej idzie z bajkową wizją świata, która może i jest naiwna, ale z pewnością nie urzeka. Kamiński w przeciwieństwie do naszych intelektualnych meneli od komedii romantycznych ma szacunek widza i nie wciska mu historyjek wyjętych z marzeń sennych wyuzdanych 13-latek. Gdy jednak przychodzi do rozwiązania dramatu, bohaterowie okazują się kukiełkami podporządkowanymi zasadom happy endu. Nadprzyrodzony wątek, zamiast wymieszać się zgrabnie z fabułą niczym ciasto na świąteczny piernik, psuje film zamieniając go ostatecznie w zakalec. Efektowne zdjęcia i rozczulająca muzyka służą jako cukier-puder markujący słabiznę reszty.  Prawdziwie amerykańska jest jedynie wizja świąt, którą pozbawiono dosłownego kontekstu religijnego. Bóg pojawia się pod postacią rezolutnych małolatów, którzy uczą dorosłych sensu życia. Deserowa namiastka metafizyki z pewnością spodoba się Polakom bardziej od solennych nauk Kościoła pragnącego władać zastępem dusz. Jeśli jednak ""Hania"" sprawi, że jakieś małżeństwo postanowi zrobić sobie latorośl pod choinką, grzechy Kamińskiego zostaną odkupione. Przecież kino na pierwszym miejscu ma służyć przyrostowi świadomości zbiorowej, a dopiero potem być sztuką. "
Macunaima (1969),5,"""Macunaima"" Joaquima Pedro de Andrade pod koniec lat sześćdziesiątych i w latach siedemdziesiątych była wielkim wydarzeniem. Film zdobył wiele nagród, spotkał się z uznaniem krytyki, był też sukcesem komercyjnym. Do dziś uważany jest za jeden z najważniejszych (co niekoniecznie oznacza najlepszym) brazylijskich filmów.  Joaquim Pedro de Andrade współtworzył ""cinema nôvo"" - ruch brazylijskich filmowców, którzy pragnęli stworzyć prawdziwie narodową kinematografię, odwołującą się do ludowych mitów, tradycji itd., i będącą zarazem zaangażowaną społecznie. Nic więc dziwnego, że bohater ""Macunaimy"" to postać z indiańskich legend, będąca wcieleniem mitu istoty ambiwalentnej, ucieleśniającej poniekąd samą Brazylię.  Jak mawiał klasyk, opisując swoją wioskę, opisujesz cały świat. Filmy, które stawiają sobie za cel bycie uniwersalnymi opisami rzeczywistości, pozbawione zakorzenienia w jakimkolwiek konkrecie, bardzo często okazują się filmami o niczym i nikogo nie obchodzą. Z drugiej jednak strony, istnieje także ryzyko stworzenia filmu hermetycznego, operowania kodem, który na zewnątrz staje się zupełnie niezrozumiały. I to jest przypadek filmu de Andrade.  Dystrybutor twierdzi, że film wywołuje natychmiastowe skojarzenia z surrealizmem Bunuela, a także absurdalnym poczuciem humoru rodem z Monty Pythona. Może i coś w tym jest (szczególnie w tym pierwszym przypadku). Operowanie metaforą, logiką snu, mitu, mieszanie czasu i przestrzeni to znaki wyróżniające ""Macunaimę"". Do tego całość mocno zanurzona jest w sosie kontrkulturowym i podszyta krytyką społeczną. Nie ma co jednak ukrywać, że de Andrade do Bunuela jednak wiele brakuje. To, co genialny Andaluzyjczyk zmieniał w perwersyjne, ale nieprzemijające obrazy, Brazylijczyk zmienia w zakurzone, jednowymiarowe pocztówki z widoczkami, które już dawno przeminęły.  ""Macunaima"" to film niewątpliwe ciekawy i dla ludzi interesujących się kinem z całą pewnością wart zobaczenia. Inna rzecz, że raczej jako świadectwo przeszłości, dokument pewnej epoki, przykład ewolucji, jaką przeszło kino - nie zaś film, który wciąż ma nam coś ważnego do powiedzenia."
Nigdy nie mów żegnaj (2006),7,"Czwórka ludzi, trzy historie miłosne i tylko jedna szansa na prawdziwe szczęście. Produkcje Bollywood docierające ostatnio do Polski coraz częściej przynoszą smutne (choć bardziej prawdziwe) przesłanie. W tego rodzaju opowieściach zasmakował również Karan Johar i nie jestem wcale przekonany, że to dobrze dla bollywoodzkiego kina.  Dev Saran ma wszystko: wspaniałą karierę piłkarską i cudowną, kochającą go żonę. Maya właśnie ma wyjść za Rishiego, którego zna prawie całe swoje życie. Kocha go jak brata, a ten nie widzi poza nią bożego świata. Kiedy jednak Dev i Maya spotkają się, przeznaczenie nabierze ostatecznego kształtu, przynosząc całej czwórce wiele bólu.  Kilka lat później znów się spotkają. Maya nie znalazła szczęścia w ślubnym kompromisie. Nie potrafi odwzajemnić wielkiej miłości Rashiego. Im bardziej stara się to uczynić, tym mocniej się od niego odsuwa. Rashi czuje, że coś jest nie tak, lecz woli kryć się za rolą małego chłopca, niż spojrzeć prawdzie w oczy i przyznać, że jego miłość jest w tym związku osamotniona. Riya, żona Deva, robi zawrotną karierę. Pnie się po kolejnych stopniach kariery i tylko tam, w pracy może odnaleźć namiastkę szczęścia. W domu czeka ją chłód (jeśli będzie miała szczęście) lub ostentacyjna gburowatość Deva (jeśli akurat szczęścia zabraknie). Ten bowiem po wypadku, który przekreślił jego karierę i uczynił kaleką (w jego oczach), odtrącił miłość żony i zamknął się w cynicznej warowni, do której nie dopuszcza nikogo. Choć czasem czuje wyrzuty sumienia, jego dawna miłość do żony coraz bardziej przypomina odrazę balansującą na granicy jawnej wrogości.  I w tych okolicznościach Dev i Maya spotykają się. Początkowo zwierzają się sobie ze swoich smutków, z czasem poznają się coraz bliżej, a przyjaźń przemienia się w uczucie. Jednak to oni są zdradzającymi, a nie zdradzanymi i sumienie nie pozwoli im cieszyć się szczęściem. Nie można jednak w nieskończoność żyć iluzją.  ""Nigdy nie mów żegnaj"" to trzecie reżyserskie dzieło jednego z najlepiej sprzedających się twórców Bollywood Karana Johara. Jego poprzednie przeboje ""Coś się dzieje"" i ""Czasem słońce, czasem deszcz"" pełne były skomplikowanych problemów, które koniec końców zostawały pomyślnie dla wszystkich rozwiązane. Tym razem jest inaczej. ""Nigdy nie mów żegnaj"" przesycone jest smutkiem i melancholią. Czyniąc z bohaterów postaci powszechnie postrzegane jako negatywne (zawsze stajemy przecież po stronie zdradzanych, nie zdradzających), ustawił całą historię w taki sposób, by tematem przewodnim był ból i wyrzuty sumienia. W tej sytuacji zakończenie można jedynie częściowo uznać za pozytywne, gdyż przesłanie obrazu jest jasne: tylko nieliczni mogą liczyć na prawdziwe szczęście w związku, innym pozostaje wygodne życie bez prawdziwej namiętności. Smutne przesłanie, które wcale mi się nie podoba, w szczególności w bollywoodkim filmie.  Karan Johar jednak jest na tyle sprawnym i utalentowanym reżyserem, że naprawdę potrafi opowiedzieć wciągającą historię. ""Nigdy nie mów żegnaj"" trwa ponad trzy godziny, a w ogóle się tego nie odczuwa! Cała czwórka głównych bohaterów plus kilka drugoplanowych, to postaci budzące sympatię. Świetnie odegrane stają się naprawdę bliskie oglądającym, tak że kibicuje się im i życzy się im wszystkim szczęścia.  Niestety dla tych, którzy liczą na równie cudowne co fabuła piosenki, mam przykrą wiadomość. Oprawa muzyczno-choreograficzna tym razem nie powala i jest zdecydowanie najsłabszym punktem całego przedsięwzięcia. Piosenek jest zaledwie kilka i niczym szczególnym się nie wyróżniają. W tym roku trafiły na nasz rynek filmy może mniej udane aktorsko czy scenariuszowo, lecz muzycznie powalające ""Nigdy nie mów żegnaj"" na łopatki bez większego wysiłku. Szkoda, bo przecież to Johara ""Czasem słońce, czasem deszcz"" jest wciąż symbolem Bollywood w Polsce.  Jak sądzę, fani kina indyjskiego wybaczą słabszą oprawę muzyczną filmu, gdyż historia jest piękna, a gwiazdy Bollywood lśnią pełnią blasku."
Red Road (2006),5,"W ludziach istnieje naturalna potrzeba szukania winnych. Ktoś musi odpowiedzieć za wszystkie złe zdarzenia, które nas spotykają. Ktoś musi zostać ukarany. Potrzebujemy tego, by uwolnić się od bólu, by uciszyć nasze własne sumienia. Wbrew jednak naszym oczekiwaniom spokój nie idzie w parze z karą.  Wie coś o tym Jackie, główna bohaterka filmu ""Red Road"" Angielki Andrei Arnold. Kilka lat temu w tragicznym wypadku zginęli jej mąż i córeczka. Sprawca wypadku, Clyde, który był już notowany, dostał 10-letni wyrok. Jednak Jackie nadal żyje tamtą tragedią, wciąż kładzie się do snu z urnami zawierającymi prochy bliskich, odmawiając rodzicom jej męża właściwego pochówku syna i wnuczki.  Pewnego dnia na ekranie monitora z jednej z kamer przemysłowych rozmieszczonych na ulicach Glasgow dostrzega Clyde'a. Okazuje się, że za dobre sprawowanie został zwolniony z więzienia przedterminowo. To otwiera niezabliźnione rany. Jackie nie zamierza stać spokojnie i przyglądać się, jak morderca jej córki próbuje ułożyć sobie życie na nowo. Zrobi wszystko, by Clyde powrócił do więzienia. Im bardziej się jednak będzie starać pognębić Clyde'a, tym bliżej będzie konfrontacji z prawdą. Konfrontacja ta zaś może stać się początkiem prawdziwego procesu zdrowienia. Czy jednak bohaterce starczy odwagi, by przestać się kryć za cudzą winą?  ""Red Road"" zrealizowany jest w stylu przypominającym surowe filmy skandynawskie spod znaku Dogmy, choć nie trzyma się jej zasad zbyt rygorystycznie. Reżyserka (i scenarzystka zarazem) postawiła na bardzo wolne tempo opowiadania historii. Przez większość filmu niewiele się dzieje, choć całość cierpliwie prowadzona jest w kierunku końcowej konfrontacji. Dla osób lubiących niespieszne historie, koncentrujące się na detalach, na stopniowym budowaniu portretów psychologicznych bohaterów będzie to propozycja w sam raz na wieczorny wypad do kina.  Całymi minutami obserwujemy, jak Jackie przygląda się mieszkańcom miasta. Oglądamy mężczyznę, którego pies ledwo już dyszy i sprzątaczkę, która przez chwilę łudziła się, że znalazła sobie amanta. Widzimy, jak Clyde niezdarnie próbuje porozumieć się z dawno niewidzianą córką, a mieszkająca z nim młoda para stara się przeżyć bez pieniędzy i perspektyw na lepsze jutro.  Glasgow i jego mieszkańcy są ponurzy i szarzy, pozostają niewolnikami okoliczności, z których z wielkim trudem (jeśli w ogóle) mogą się wydostać. Mimo pewnych promyków nadziei dominuje depresyjne przygnębienie, dlatego też nie jest to obraz przeznaczony dla pesymistów, których tylko utwierdzi w ich spojrzeniu na świat. "
Substancja (1985),6,"Dla większości Lary Cohen to zapewne albo postać zupełnie anonimowa, albo scenarzysta przebojów takich jak ""Telefon"" czy ""Komórka"". Dla fanów horroru to jednak przede wszystkim twórca klasycznej już serii ""A jednak żyje"", będącej kwintesencją najlepszego w swoim rodzaju, pełnego dystansu do siebie i gatunku kina klasy B.  ""Substancja"" odwołuje się do klasycznego ""złego"" filmu z 1958 roku ""Blob, zabójca z kosmosu"". Tam i tu mamy do czynienia z morderczą galaretą. Dzieło Cohena to jednak przede wszystkim zabawna satyra na amerykański konsumpcjonizm. Oczywiście do dziejącego się w centrum handlowym ""Świtu żywych trupów"" wiele mu brakuje, ale zamiar Cohena był inny niż Romero. Twórca ""Ambulansu"" chciał po prostu dobrze się bawić.  Na rynku pojawia się nowy produkt - tytułowa substancja. Jest taka pyszna i apetyczna, że szybko znajduje sobie rzesze oddanych nabywców. A za sprawą sprawnej kampanii reklamowej rozprzestrzenia się ona z szybkością geometryczną. Taka sytuacja wywołuje, co oczywiste, niepokój wśród konkurencji, która wynajmuje pewnego szpiega przemysłowego, aby zdobył skład chemiczny produktu. Rzecz w tym, że substancja to żywy organizm, który szybko zamienia swoich konsumentów w żywe trupy.  Fani kina klasy B znajdą tu wszystko, czego mogą oczekiwać od klasyka. Mamy więc cięte dialogi, trochę odpowiednio tandetnych efektów specjalnych (jak np. atak substancji ukrytej w poduszkach) i galerie zwariowanych bohaterów w stylu emerytowanego amerykańskiego pułkownika tropiącego wszędzie komuchów (świetna rola Paula Sorvino). Wszystko to lekkie, zabawne, a przede wszystkim świadome siebie i nie udające niczego poza tym, czym jest.  Wydanie dvd zawiera remasterowaną kopię filmu. Widz ma możliwość obejrzenia go z lektorem lub napisami. Zaletą wydania dvd ""Substancji"" jest też bez wątpienia przystępna cena."
Fanaa (2006),7,"Po kilkuletniej przerwie Kajol powraca do bollywoodzkiego kina i robi to od razu w piorunującym stylu, grając główną rolę w tradycyjnym melodramacie. Fani kina 'made in India' na pewno nie wyjdą z seansu rozczarowani.  Pierwsza część filmu to typowa historia miłosna. Ona to wrażliwa, skromna, inteligentna i piękna kobieta. On - wygadany, pewny siebie, arogancki i przystojny. Ona jest niewidoma, lecz właśnie dzięki temu otwarta jest na prawdziwe piękno świata. On widział zbyt wiele i to przemieniło go w cynika. Różni ich wszystko, lecz mimo to, a może właśnie dlatego, wybuchło pomiędzy nimi uczucie. Przez chwilę będą szczęśliwi. Przez moment zapomną o całym świecie, żyjąc iluzją, nadzieją, marzeniami. Jednak świat to nie bajka... nawet w bollywoodzkim widowisku. Pewnego dnia ich świat rozpadnie się na kawałki, które poukładać z powrotem będzie bardzo trudno. Serce zostanie bowiem rozdarte pomiędzy obowiązkiem a uczuciem. Dla wszystkich zainteresowanych byłoby lepiej, miłość nie istniała. Czym jednak wtedy byłoby ludzkie życie?  ""Fanaa"" to trzeci film Kunala Kohliego i jest to film udany, choć trzeba przyznać, że nieco już staromodny. Za jak najbardziej współczesnymi tematami i problemami kryje się bowiem klasyczny obraz o miłości tragicznej, wielkiej, za którą przychodzi zapłacić olbrzymią cenę. W kulturze europejskiej aż roi się od podobnych opowieści - od greckich tragedii, przez dramaty Szekspira po powieści Bronte. Podobnych historii jest też na pęczki w tradycji indyjskiej. Nie przeszkadza to jednak cieszyć się kolejną opowieścią, pod warunkiem że jest dobrze skrojona. A tak jest w przypadku ""Fanaa"".  Obraz Kohliego to klasyk, który ma szansę przejść do historii kina. Jest w nim bowiem pełna pasji, bezgraniczna, tętniąca życiem miłość. Jest radość, wzruszenie i romantyczne uniesienie. Są straszliwe przeszkody, ból i cierpienie, jakie tylko miłość może sprawić. Jest i poczucie obowiązku, honor, powinność, które stają się wrogiem miłości, lecz których nie sposób zignorować. Wszystko to zaś osadzono we wspaniałej, przesyconej ozdobami oprawie wizualnej.  Kino Bollywood zrobiło Polsce niezwykłą reklamę, gdyż część zdjęć powstała właśnie u nas. Nasze Tatry udają Kaszmir i czynią to zaskakująco udanie. ""Fanaa"" to najlepszy prospekt reklamowy polskiego rynku turystycznego w historii. Dla Hindusów nasze góry musiały być niezwykle egzotyczne, lecz muszę przyznać, że i mnie zachęciły do spędzenia w okolicach Zakopanego choć kilku dni.  Jednak prawdziwą i niekwestionowaną gwiazdą widowiska jest Kajol. Widzowie na całym świecie pokochali ją za jej pełne komediowej werwy role, jak choćby ta w ""Czasem słońce, czasem deszcz"". Tu jednak pokazała, że posiada również olbrzymi talent dramatyczny. Nie będzie wielką przesadą, kiedy powiem, że Zooni to jej największe osiągnięcie aktorskie. Nie dość, że utalentowana, to do tego i piękna. Olśniewa w każdej scenie niczym najcenniejsze klejnoty. Kohli dobrze o tym wie i z całą premedytacją wykorzystuje jej urok, tworząc zapierające dech w piersiach kadry, które po prostu chciałoby się powiesić niczym obraz na ścianie.  Na jej tle Aamir Khan wypada zaledwie średnio. Zresztą nigdy specjalnie za tym aktorem nie przepadałem. Jego rola w ""Fanaa"" nie zmieniła w znaczący sposób mojego zdania o nim. Owszem, w niektórych scenach jest znakomity. Ma jednak i wyraźne chwile słabości. Zdecydowanie lepiej wypada w partiach dramatycznych niż komediowych. Jest o wiele bardziej wiarygodny jako rozdarty wewnętrznie wojownik, niż podwórkowy Casanova.  Ważną rolę w ""Fanaa"" odgrywa muzyka. Film ma cudowny motyw przewodni, który idealnie oddaje uczucia bohaterów. Problem w tym, że pojawia się on w różnych wariacjach praktycznie w całym filmie, co oznacza, że muzycznie film nie jest zbyt zróżnicowany. Rozczarowani mogą być ci, którzy liczą na wielkie sceny choreograficzne. Pod tym względem Kohli wyraźnie postawił na skromność i tylko jedna sekwencja muzyczna ma prawdziwie wielką choreografię. Najsłabszą stroną filmu są sceny akcji, które czasami raziły amatorszczyzną oraz scenariusz, który zbyt mocno bazował na powtórzeniach tych samych myśli. Na szczęście ogólna realizacja, znakomita muzyka i niezawodna Kajol sprawiają, że ""Fanaa"" to obraz, który spodoba się każdemu fanowi kina hinduskiego.  ""Fanaa"" gwarantuje masę przeżyć i wzruszeń. Zapewne niejedna pani na widowni sięgnie po chusteczkę, oglądając miłosną historię na tle polskich Tatr. "
The Host: Potwór (2006),7,"""Host: Potwór"" to film bez wątpienia dziwny, wyłamujący się z jakichkolwiek gatunkowych ram, przekraczający konwencje, inaczej mówiąc: nie dający się łatwo sklasyfikować. Na pierwszy rzut oka jest to monster-movie, albo raczej jego pastisz. Sam gatunek będący hybrydą horroru i kina science-fiction swój złoty okres przeżywał w latach pięćdziesiątych, kiedy to gigantyczne jaszczury, pająki, mrówki i inne takie traktowane były poważnie utożsamiając lęki żyjącego w cieniu zimnej wojny społeczeństwa amerykańskiego. Co prawda potwory z kina nie zniknęły, ale nabrały zupełnie innego kształtu jak i treści. Niepokojąco podobne do nas, coraz częściej żywią się nami niczym pasożyty. Stare, wielkie, dziwaczne stwory odżywają już tylko w remakach lub w humorystycznych hołdach dla gatunku w stylu ""Ataku pająków"". I w tym sensie film Joon-ho Bonga jest zjawiskiem zupełnie wyjątkowym.   Na skutek arogancji i bezmyślności Amerykanów (""Host"" to także film polityczny) powstaje potwór. Jego pierwsze publiczne pojawienie się zmieni całkowicie życie pewnej koreańskiej rodziny. Jak wszyscy wiemy rodziny się nie wybiera, tak więc nic dziwnego, że podstawową komórkę społeczną tworzą ludzie kompletnie do siebie nie dobrani. Senior rodu prowadzący sklepik nad rzeką, jego nierozgarnięty, sprawiający wrażenie opóźnionego syn, córka, brat będący przykładnym urzędnikiem w korporacji oraz siostra odnosząca sportowe sukcesy jako łuczniczka. W momencie kiedy potwór porwie najmłodszą z rodu, reszta familii mobilizuje siły, aby ją ocalić.  Kiedy zarysowujemy w ten sposób punkt wyjścia akcji, wydawać by się mogło, że wszystkie karty są już rozdane. Nic podobnego! Reżyser nawet nie blefuje, on zmienia co chwila reguły gry. Streszczanie filmu nie ma tu najmniejszego sensu, podobnie jak próby określenia jego klimatu. Joon-ho Bong w ryzykowny, czasem wręcz niezwykły, ale i umiejętny sposób miesza ze sobą nastroje, przechodząc z tragedii w farsę, z farsy w dramat, z dramatu w horror, z horroru w komedię i tak cały czas - zgrabnie, płynnie i bez zgrzytów. Czasem owe znakomite przejścia udają mu się nawet w obrębie jednej sceny, jak ma to miejsce w przypadku rewelacyjnej sekwencji żałoby po ofiarach potwora.  Jak dla mnie ""Host: Potwór"" wypada najlepiej w scenach bez udziału strasznej bestii. Wtedy gdy akcja koncentruje się na relacjach rodzinnych oraz jednostka - społeczeństwo. W tych fragmentach dzieło Joon-ho Bong pokazuje swój krytyczny pazur. Jest to jednak krytyka bardzo dziwna, nie wprost, przypominająca momentami sposób w jaki robił to Chan-wook Park w ""Pani zemście"" chcąc nam coś powiedzieć o kapitalizmie. W momencie kiedy pojawia się potwór, wszystko zbacza na bardziej utarte, co nie znaczy, że dobrze znane tory.  Koreański film to dziwna i egzotyczna potrawa. Zakładam, że nie każdemu będzie smakowała, ale na pewno warta jest spróbowania. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Resident Evil: Zagłada (2007),5,"Filmy będące adaptacjami gier komputerowych mają bez wątpienia tę zaletę, że nikt nie pomyli ich z dziełami Bergmana. Jeżeli się więc kupiło na tego rodzaju kino bilet i wyszło zawiedzionym z kina, ponieważ oczekiwało się głębokiej analizy egzystencjalnej, można mieć pretensje tylko do siebie. Ktoś wrażliwy mógłby zadać pytanie, po co więc kręcić takie filmy? Odpowiedź jest banalna: z tego samego powodu, dla którego tworzy się gry - dla rozrywki. Jeżeli tak, pozostaje już tylko kwestia, co kogo bawi.  Trzecia cześć ""Resident Evil"" jest, a i owszem, filmem zabawnym - trochę zamierzenie, a trochę nie. Tak więc powinna się spodobać zarówno fanom poprzednich części, jak i tym, którzy na tego rodzaju kinie bawią się doskonale z zupełnie z innych powodów, niż zakładali twórcy. Z jednej strony, trzecia odsłona serii jest przez pierwsze kwadranse filmem zaskakująco sprawnym (powierzenie reżyserii Russellowi Mulcahyowi było z całą pewnością dobrym pomysłem), a nawet momentami brutalnym. Z drugiej strony, nie ma co ukrywać - na twórcę i dobrego ducha serii Paula Andersona zawsze można liczyć. Twórca ""Mortal Kombat"" jeszcze nigdy nie sprawił swoim wielbicielom zawodu, podobnie jest i tym razem.  Trzecia odsłona ""Resident Evil"" zamiast ciasnych przestrzeni laboratorium i dusznego miasta prezentuje nam bezkresne pustynne połacie Nevady. Ludzkość w zdecydowanej większości zarażona jest wirusem T, resztki populacji, które nie zmutowały przemierzają obumarłą ziemię, szukając gdzieś dla siebie bezpiecznego schronienia. Ta postapokaliptyczna wizja przypomina z początku bardziej wypolerowaną i estetyczną drugą cześć ""Mad Maxa"", wzbogaconą o zombie i morderczą korporację. Jednak wraz z rozwojem akcji klimat zdecydowanie zaczyna przypominać poprzednie ""residenty"".  Wszystko tu jest klasycznie opakowane. Alice (z wiekiem coraz bardziej apetyczna Milla) nosi zabawne seksowne pończoszki zamiast czerwonej spódniczki, towarzyszą jej inne ładne męskie i żeńskie istoty, które prowadzą ze sobą odpowiednio zabawne dialogi lub przeżywają odpowiednio dramatyczne i bolesne chwile, a akcja odpowiednio nabiera tempa i towarzyszą jej odpowiednio widowiskowe, wypracowane na komputerach efekty specjalne.  ""Resident Evil"" jako rozrywka, której nie należy w żaden sposób brać na poważnie, ma właściwie tylko jeden wyraźny mankament. Żywe trupy żywymi trupami, rozrywane ciała rozrywanymi ciałami, przemoc przemocą, ale biustu Jovovich twórcy pokazać się nie odważyli. Ja rozumiem, że zdaniem purytańskiej Ameryki mogłoby to niepotrzebnie zdeprawować niewinną młodzież. Ta jednak troska o cnotę i kategorię wiekową wymusza na twórcach całkiem zabawne chwyty w pokazywaniu sklonowanej bohaterki. Co jak co, ale trudno jest kogoś klonować w ubraniu. Twórcy wybrali drogę (pół)środka - jeżeli tylko bohaterka nie ma pod ręką spluwy, którą może chwycić (a regułą jest, że ubrana zawsze takową posiada), zasłania nią piersi. Z psychoanalitycznego punktu widzenia intrygujące, nieprawdaż?"
Wzgórza mają oczy 2 (2007),6,"""Wzgórza mają oczy 2"" to sequel bardzo przyzwoitego remake'a jeszcze przyzwoitszego filmu Wesa Cravena. Taka konfiguracja nasuwa przypuszczenie natury kulinarnej o odgrzewaniu kotletów. Jest to jednak pewne nieporozumienie - każda z tych potraw ma bowiem odmienny smak. Tak więc o ile oryginał Cravena to krwawy kotlet mający być odpowiedzią na ""Teksańską masakrę piłą mechaniczną"", remake Aji przypominał tatar w pastiszowym sosie, to ""Wzgórza maja oczy 2"" jest bezpretensjonalnym krwawym popcornem w czystej postaci.  Po masakrze, jaką zafundowali sobie nawzajem kanibale, mutanci i rodzina Carterów, terenami zamieszkałymi przez krwiożerczą rodzinę zainteresowało się wojsko. Tym razem za mięso posłużył więc twórcom odział Gwardii Narodowej z Nowego Meksyku. Chłopcy i dziewczęta w mundurach po kolei padają ofiarami mutantów. O ile jednak mężczyźni szybko zostaną przerobieni na apetyczne podroby, to kobiety posłużą za materiał rozpłodowy mający podtrzymać zmutowany ród.  Film został wydany w wersji nieocenzurowanej, więc wszyscy zwolennicy gore powinni czuć się usatysfakcjonowaniu. Twórcy zafundowali nam bowiem odcinanie rączek, gwałty dokonywane przez napalonych mutantów, odgryzanie języka oraz inne podobne smakołyki. Wszystko to ładnie opakowane: bohaterowie są atrakcyjni, mutanci odpowiednio obrzydliwi i różni, tak więc możemy tu mówić o pewnej ich personifikacji (nad wszystkim góruje oczywiście jurny Papa Hades). Film ogląda się sprawnie i bez bólu; podobnie szybko i przyjemnie się o nim zapomina.  Wydanie dvd zostało zaopatrzone w atrakcyjny zestaw dodatków. Widzowie mają dostęp do niewykorzystanych scen, mogą zobaczyć mniej lub bardziej zabawne gagi z planu. Oprócz tego możemy zobaczyć rozmowę z Wesem Cravenem dotyczącą powstawania filmu. Film nie został tym razem zaopatrzony w komentarz twórców, co powoli staje się już standardem w pozycjach wydawanych przez Imperial-cinepix. Na pocieszenie jednak pozostaje ciekawy dokument o wersji komiksowej produkcji Cravena."
"Do ciebie, człowieku (2007)",7,"Masowe kino przyzwyczaiło nas do niezwykłych bohaterów, nawet jeśli na pozór są zupełnie przeciętni. Okazują się oni albo obdarzeni niezwykłymi umiejętnościami (głównie wpadania w tarapaty i upartego trwania przy życiu) lub też wplątują się w gargantuicznych rozmiarów afery. Tylko taki typ bohatera, zdają się twierdzić twórcy wielkich hitów, może jeszcze zainteresować widza. Czy jednak jest to rzeczywiście cała prawda?  Roy Andersson w ""Do ciebie, człowieku"" udowadnia, że nie. Jego twórczość stoi w całkowitej opozycji do kina masowego, a mimo to jest niezwykle interesująca, intrygująca, niepokojąca, sugestywna, zabawna i nieco smutna. Bohaterami krótkich epizodów są całkowicie szarzy, przeciętni ludzie. Nic, ale to kompletnie nic ich nie wyróżnia z tłumu. Mają nudne zajęcia, pozbawione ekscytacji życia prywatne, dla zabicia czasu zajmują się swoim hobby lub popadają w jakże modną i powszechną depresję. Ucieka im winda, mokną na deszczu, zostają okradzeni, wystawieni do wiatru, stoją w korku, nie mogą spać przez głośnego sąsiada, a jak śpią, to śnią im się koszmary albo wręcz przeciwnie - sny piękniejsze niż życie.  W ""Do ciebie, człowieku"" nie ma herosów, nie ma akcji, ba - tak naprawdę nie ma nawet fabuły. Andersson po prostu wyszedł i nakręcił to, co kamera naprawdę by zobaczyła. A jednak kiedy ogląda się kolejne przemykające po obrazie postaci, ostatnia myśl, jaka przychodzi do głowy to że są to postaci przeciętne, szare, nijakie. W filmie szwedzkiego reżysera nabierają one głębi, stają się dziwakami, postaciami wyjątkowymi, szokującymi, groteskowymi, śmiesznymi w swym absurdalnym zapamiętaniu. W ten sposób tworzy fascynującą mozaikę ze zwyczajnych przypadków, które razem składają się na obraz wyjątkowy.  Bardzo ważnym elementem ""Do ciebie, człowieku"" są zdjęcia. Andersson wraz z operatorem Gustavem Danielssonem postawili na dalekie plany. W zasadzie nie ma tutaj zbliżeń. Człowiek pokazywany jest na tle swego naturalnego środowiska. W rzeczy samej kamera rzadko kiedy w ogóle się porusza. Po prostu stoi i obserwuje, zapisując wszystko, co dzieje się przed obiektywem. Lecz choć jest obserwatorem, nie jest elementem nieinwazyjnym. Wręcz przeciwnie, staje się częścią świata przedstawionego i jak każdy inny przedmiot rzeczywistości, bohaterowie wchodzą z nią w interakcje, polegające głównie na tym, że mówią wprost do kamery, jakby mówili do kogoś, do jakiejś bliżej nieokreślonej osoby.  Te zdjęciowe zabiegi sprawiają, że ""Do ciebie, człowieku"" ogląda się prawie jak zapis życia prawdziwych ludzi. Interakcja zacieśnia więzy między widzem a bohaterami. Sprawia, że łatwiej jest nam odnieść wszystkie przedstawione sceny do naszego życia. Dzięki temu Andersson uczy nas, że radość i smutek to dwie strony tego samego medalu zwanego życiem. I choć jest to banał, w rzeczywistości prawda ta często jest ignorowana przez ludzi, którzy pragną szczęścia, radości i soczystych barw emocjonalnych doznań, jakich dostarcza im kino masowe.  ""Do ciebie, człowieku"" nie jest z całą pewnością obrazem przeznaczonym dla pierwszego lepszego widza. Jednak fani specyficznego, pełnego ciepłej ironii spojrzenia na świat, jakie charakteryzuje Skandynawów, będą w pełni usatysfakcjonowani. Któż z nas nie chce choć przez chwilę być wyjątkowym? Dzięki Anderssonowi każdy ma na to szansę. "
Miłosna układanka (2006),6,"James McAvoy powoli zaczyna być najważniejszym Szkotem w brytyjskim kinie. W każdym razie ostatnio jest go pełno na dużym i małym ekranie. ""Miłosna układanka"" należy do tych mniej znanych obrazów z jego udziałem. Mniej znanych wcale nie znaczy, że nieudanym.  W debiucie fabularnym Toma Vaughna McAvoy wciela się w postać Briana, ambitnego chłopaka, który trafia na bristolski uniwersytet z silnym postanowieniem chłonięcia wiedzy. Jednak już wkrótce dadzą o sobie znać hormony, kiedy na horyzoncie pojawia się hojnie obdarowana przez naturę blondynka. Jedna panna to zdecydowanie za mało, zatem jest i druga, brunetka - udzielająca się w ruchach społecznych i akcjach politycznych. Kiedy dodamy do tego fakt, że jest rok 1985 i kraj pogrążony jest w gospodarczym kryzysie, trudno dziwić się, że nauka w takich warunkach nie idzie łatwo.  ""Miłosna układanka"" nie jest filmem wielkim, nie jest nawet filmem dobrym, ma jednak w sobie pewien czar. Jest to obraz lekki, miły i przyjemny. Chce być komedią społecznie zaangażowaną, lecz o ile z zabawą nie ma większych problemów, o tyle to całe społeczne zacięcie sprawia wrażenie doczepionej na siłę dekoracji. Przyzwoicie radosny, nie rozśmiesza do łez, lecz i nie nudzi. Ma całą gamę sympatycznych postaci, co nie jest żadną nowością. Brytyjskie obrazy już dawno nas do tego przyzwyczaiły. Sercowe rozterki zostały jednak zgrabnie przedstawione głównie za sprawą trójki odtwórców ról głównych. James McAvoy może szokować swą kujonowatą fryzurą, lecz aktorsko sprawuje się całkiem nieźle. Alice Eve przesadza ze szczerzeniem zębów, lecz to i tak nie odwraca uwagi od jej głównych atrybutów eksponowanych w tejże komedii. Z kolei Rebecca Hall zgrabnie i z odpowiednim przekąsem wypowiada swoje lekko ironiczne, zawsze trafne komentarze.  Oczywiście największą zaletą ""Miłosnej układanki"" jest ścieżka muzyczna. Znajdziemy tu całą masę mniej i bardziej znanych przebojów z lat 80-tych. Twórcy dobrze przemyśleli, które piosenki chcą mieć w filmie, dzięki czemu muzyka jest spójna z obrazem i pozwala lepiej poczuć ducha tamtej epoki. Jeśli zatem jesteście fanami Motorhead, The Cure, Wham, Kate Bush czy Tears for Fears, ten film z całą pewnością jest przeznaczony dla was.  W Polsce debiut Vaughna niestety nie trafił do kin. Mamy za to okazję zobaczyć go w pełnej krasie dzięki wydaniu DVD. Film na płycie wydany jest w formacie 16:9 (1.78:1). Do wyboru są dwie ścieżki dźwiękowe: angielska i polska. Obie są w formacie DD 5.1. Oczywiście są również napisy w języku polskim. Niestety brak jest dodatków. Możemy jedynie obejrzeć zwiastun oraz zapowiedzi innych tytułów dystrybutora. "
Podrywacze (2005),7,"""Podrywacze"" to kolejna propozycja kina Bollywood, która trafia do Polski. Mamy tu wszystko: sprawdzoną fabułę, piękne kobiety i przystojnych aktorów, w tle niezłych komików, a wszystko to w sosie pierwszorzędnych przebojów muzycznych. Może nie jest to kino najwyższych lotów, lecz właśnie dzięki muzyce jest to lektura obowiązkowa każdego fana Bollywood.  Bohaterami filmu są dwaj przystojni kawalerowie, przyjaciele od lat, lecz również zagorzali rywale kiedy idzie o pracę i kobiety. Gdy jeden z nich oszustwem zyskuje awans i darmową wycieczkę do Ameryki, drugi postanawia pocieszyć się w ramionach przepięknych stewardess. W tym celu przygotowuje pokrętną intrygę, która zapewnia mu dostęp do wspaniałego apartamentu, luksusowych samochodów i oczywiście trzech atrakcyjnych pań z personelu pokładowego linii lotniczych. Wszystko jest perfekcyjnie zaplanowane: kiedy jedna kochanka odlatuje, do mieszkania wprowadza się następna.  Jednak nic co dobre nie trwa wiecznie. Rozkłady lotów mają to do siebie, że ulegają zmianie. Z Ameryki powraca przyjaciel, który również chce mieć swój udział w ogrzewaniu się ciepłymi ciałami namiętnych stewardess. Jakby tego było mało, jest jeszcze narzeczona, która coraz bardziej niecierpliwi się brakiem atencji ze strony swego przyszłego małżonka...  Jak widać z powyższego opisu, fabuła filmu nie należy do oryginalnych, nawet w Indiach. Priyadarshan kręcąc ""Podrywaczy"" zrealizował remake swojego własnego filmu sprzed 20 lat, tyle że tamten (""Boeing Boieng"") nakręcił w języku malajalam, a ten w hindi. Żeby było zabawniej tamten film był także remakiem zrealizowanego 20 lat wcześniej przez Johna Richa filmu ""Boeing Boeing"" z Tonym Curtisem w roli głównej. Samo to nie jest jednak podstawą do dyskwalifikacji ""Podrywaczy"". Niestety wtórność nie ogranicza się w nowym filmie tylko do kopiowania fabuły.  Podstawowym grzechem obrazu Priyadarshana jest brak pomysłu na dowcipy. Gagi dobre 40 lat temu tu już raczej mało śmieszą. Większość scen razi sztucznością i udawanym entuzjazmem. Trochę szkoda, że w tak niewielkim stopniu wykorzystano Paresha Rawala i Rimiego Sena, którzy znani są ze swoich komediowych umiejętności. W sumie zaledwie kilka scen wywołuje lekki uśmiech, co przy komedii o takim rozmachu i potencjale jak ""Podrywacze"" razi naprawdę mocno.  A jednak jestem daleki do przekreślenia filmu. Na drugiej szali wagi znajdują się bowiem piosenki, a te udały się twórcom ""Podrywaczy"" naprawdę dobrze. Jest ich dość dużo, a każda z nich to rytmiczna i porywająca do tańca melodia. Jestem przekonany, że fani kina bollywoodzkiego jeszcze długo po tym, jak zapomną o czym był ten film, a nawet jego tytuł, wciąż jeszcze będą nucić ""Falak Dekhoon"" czy ""Garam Masala"". Co ważne, piosenkom towarzyszą bardzo udane sekwencje choreograficzne (no może poza ""Falak"", gdzie lekko przesadzają z wywijaniem rękami). Wszystko jest dynamiczne, pełne radości, zabawy i czystej rozrywki przyjemnej dla oka i ucha.  W rolach głównych ""Podrywaczy"" znaleźli się znani, choć jeszcze nie znajdujący się w pierwszej lidze aktorzy: Akshay Kumar i John Abraham. Ten pierwszy zdecydowanie lepiej czuje komedię i stanowi w znacznym stopniu podporę filmu. Abraham z kolei z całą pewnością będzie magnesem przyciągającym przed ekrany całe tabuny rozpalonych fanek. Tak, jest diabelnie przystojny, lecz niestety nie potrafi zbyt dobrze tańczyć. Próbował maskować to entuzjazmem, ale słabo mu to wychodziło. To taka męska wersja Kareeny Kapoor.  Co do polskiego wydania DVD, to niestety fani Bollywood mogą poczuć się lekko rozczarowani brakiem dodatków. Mamy za to ścieżkę dźwiękową w formacie DD 5.1, co pozwala w pełni rozkoszować się zawartymi na dysku przebojami. Twórcy wydania nie pomyśleli o wydzieleniu piosenek, tak by można je było przesłuchać niezależnie od filmu. Na szczęście całkiem rozsądnie podzielono film na rozdziały, dzięki czemu bardzo łatwo dotrzeć do poszczególnych przebojów.  W sumie ""Podrywaczy"" polecam przede wszystkim fanom bollywoodzkich rytmów. Jestem pewien, że ci do obrazu Priyadarshana, a przynajmniej do muzyki, będą wracać wielokrotnie. "
Makbet (2006),4,"Australijczyk Geoffrey Wright pozazdrościł najwyraźniej swojemu krajanowi Bazowi Luhrmannowi i postanowił również zrealizować współcześnie-staromodną tragedię Szekspira. Jego wybór padł na jedną z najpopularniejszych sztuk brytyjskiego barda - ""Makbeta"". Nie był to jednak wybór trafiony. Dramat bohaterów przekłada się na dramat twórców, którzy polegną, próbując treść zastąpić formą.  Szekspirowska sztuka rozgrywała się na dworze królewskim XI-wiecznej Szkocji. Jest to opowieść o zdradzie wśród najbardziej zaufanych oraz o cenie, jaką płaci się za pożądanie władzy i dążenie do niej wszelkimi sposobami. Wright przeniósł akcję do współczesności i podobnie jak w ""Romeo i Julii"" Luhrmanna jej bohaterami zostali gangsterzy. Makbet, prawa ręka przywódcy gangu, pod wpływem narkotykowego zwidu i za namową żony dokonuje na swoim chlebodawcy. Zostaje nowym bossem, lecz wokół, niczym grzyby po deszczu, wyrastają kolejne spiski, a on sam ugina się pod naporem wyrzutów sumienia.  ""Macbeth"" Wrighta to dzieło dalekie od pierwowzoru, pomimo zachowania języka oryginału. Reżyser postawił przede wszystkim na formę, zapominając o tym, że o wartości filmu w równej mierze decyduje opakowanie jak i zawartość. Oryginalne dialogi wsadzone zostają w usta współcześnie zachowujących się i mieszkających postaci. Wszystko jest nabrzmiałe od dekoracyjnych detali i zdjęć, które w kiczowaty sposób próbują budować napięcie. Tak, reżyser miał kilka całkiem niezłych pomysłów, przede wszystkim jeśli chodzi o akt czwarty. Interesująco zinterpretował pierwszą scenę tego aktu, czyli kolejne spotkanie Makbeta z czarownicami. Jeszcze lepiej wypada druga scena aktu - rozmowa Rossa z Lady Macduff, gdzie mamy fascynującą przerwę po słowach ""I am so much a fool, should I stay longer,/ It would be my disgrace and your discomfort."". W tym momencie prawie dałem się zwieść, że Wright wie, jak czytać i wystawiać Szekspira. Interesującym zabiegiem było również włączenie w akcję obserwującej wszystko z boku policji. Tyle że ten pomysł reżyser porzuca gdzieś w połowie filmu, co oczywiście całkowicie podważa sens tej koncepcji.  Tych kilka formalnych zabiegów nie tylko nie ukrywa, lecz wręcz jeszcze bardziej podkreśla miałkość fabularną obrazu Wrighta. W jego adaptacji ""Makbeta"" nie ma ani krzty życia, emocji, pasji. Nie bardzo wiadomo po co i dlaczego film został stworzony. Nie ma w nim żadnego przesłania, nie staje się ani alegorią ani moralitetem. Nie komentuje rzeczywistości, nie próbuje dociekać prawdy o człowieku. Jest niczym innym jak zabawą faceta, który chce sprawdzić, jak wyglądałby Makbet ubrany w szaty współczesnego człowieka.  Sam Makbet został przyzwoicie odegrany. Sam Worthington nie jest wielkim szekspirowskim aktorem, ale do tej pory nie sądziłem, że w ogóle jest na tyle dobry, by nie spalić roli w tak ważnym dramacie. Poza ""Saltem"" żadne inne jego filmowe wystąpienie nie wybijało się ponad przeciętność. Tu udowodnił, że talent aktorski posiada. Teraz pozostaje mu tylko znaleźć reżysera, który będzie potrafił to wykorzystać. Reszta obsady aktorskiej pozbawiona jest nawet tej odrobiny wyrazu, poza może Damianem Walshe-Howlingiem i Kat Stewart, których udziałem jest jedyny godny Szekspira moment całego obrazu, czyli wspomniana już wyżej scena druga aktu czwartego.  Polskie wydanie DVD to typowa propozycja dystrybutora. Obraz 16:9 anamorficzny, format dźwięku to Dolby Digital 5.1 zarówno jeśli chodzi o oryginalną ścieżkę dźwiękową jak i o polskiego lektora. Film można obejrzeć również z polskimi napisami. Jeśli chodzi o dodatki, to mamy zwiastun filmu, zapowiedzi innych tytułów dystrybutora oraz notki filmograficzne Worthingtona, Hill i Wrighta.  Cóż, ""Macbeth"" jest kolejnym dowodem na to, że Wirght to reżyser jednego filmu. Od czasu ""Romper Stomper"" upłynęło już 15 lat, a on wciąż nie nakręcił nic, co choćby w przybliżeniu przypominało tamten obraz. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wesołych Świąt (2006),4,"Boże Narodzenie to czas rodzinny, pełen radości i ciepłych uczuć. Zanim jednak zasiądziemy do wigilijnej kolacji czeka nas prawdziwe szaleństwo przedświątecznych zakupów i przygotowań. Temu też poświęcona jest komedia Johna Whitesella.  W pewnym małym miasteczku Steve jak co roku wprowadza bożonarodzeniowy reżim dokładnie zaplanowanej tradycji. Jednak w tym roku jego plany pokrzyżują nowi sąsiedzi, a dokładniej Buddy, głowa przyjezdnej rodziny. Ubzdurał on sobie, że wykorzysta święta, by swój dom uczynić widocznym z kosmosu i postanawia przemienić go w jeden wielki neon. Szaleństwo rodzi szaleństwo, rywalizacja nabiera rumieńców, a wszystko to w imię świątecznego ducha, którego jednak brak obu panom. Dzięki Bogu mają inteligentne żony, które wymuszą na bohaterach przejrzenie na oczy.  Przedświąteczna gorączka to prawdziwy problem w Stanach Zjednoczonych, ale i u nas zaczyna być coraz bardziej zauważalna. Kino już dawno temu wyczuło pismo nosem i zaczęło temat eksploatować, niemal co roku przygotowując dla widzów co najmniej kilka podobnych pozycji. Na ich tle ""Wesołych Świąt"" wyróżnia się jedynie wymuszonym dowcipem i brakiem poczucia humoru.  Niestety, mimo całej swej sympatii do Danny'ego DeVito i Matthew Brodericka, obrazu Johna Whitesella nic nie obroni. Sekwencje komediowe są zbytnio rozwleczone, przez co scenom komediowym brakuje lekkości i entuzjazmu. Większość gagów to dowcipy z tak długą brodą, że wszyscy, łącznie z aktorami, potykają się o nie i palą je niemiłosiernie. Owszem, w kilku miejscach jest nawet przyjemnie i zabawnie, lecz niestety są to tylko krótkie epizody, dające fałszywą nadzieję na lepszy ciąg dalszy.  Więcej życia jest w dołączonych do płyty DVD gagach z planu niż w wykorzystanych w filmie scenach. Dlatego też zdecydowanie lepiej ogląda się komedię ""Wesołych Świąt"" w domu niż w kinie. Na płycie jest dość sporo klipów z wpadkami aktorskimi, są też sceny usunięte, z których przynajmniej dwie, gdyby znalazły się w filmie, uczyniłyby go znacznie śmieszniejszym. Dla zainteresowanych jest też komentarz reżysera i Danny'ego DeVito. Panowie odkrywają przed widzami tajniki tego, jak w środku lata nakręcić komedię o Bożym Narodzeniu. Naprawdę warto posłuchać.  Niestety wydanie polskie DVD rozczaruje prawdziwych fanów kina domowego. Ścieżka dźwiękowa w DD 5.1 przygotowana została jedynie do oryginalnej wersji filmu. Jeżeli będziecie chcieli obejrzeć film w polskiej lub czeskiej wersji językowej, czeka na was jedynie DD 2.0. Na szczęście są napisy w języku polskim, a zatem możliwość pełnego wykorzystania posiadanych głośników istnieje.  ""Wesołych Świąt"" to film dobry na rozgrzewkę przed Bożym Narodzeniem. Przypomina o świątecznym duchu, lecz w samym filmie jest go za mało, by móc zarazić nim widzów. "
Strzelec (2007),6,"Amerykanie maja to do siebie, że nie bardzo ufają swojemu rządowi. Ta zdrowa paranoja ma swoje odzwierciedlenie zarówno w teoriach konspiracyjnych, jak i w kinie hollywoodzkim. ""Strzelec"" jest przykładem połączenia sprawnego kina akcji naładowanego dużą ilością amunicji z refleksem amerykańskich niepokojów. A do tego dochodzi jeszcze moralna czkawka wywołana wojną z terroryzmem i polityką Busha. Chwała Bogu jednak cała ta moralna zgaga nie zagłusza odgłosów wystrzałów ze snajperki Marka Whalberga. A my możemy się spokojnie zrelaksować, obserwując eksplodujące głowy.  Historia strzelca to historia Boby Lee Swaggera - amerykańskiego patrioty, który zostaje wplątany w niecny spisek mający zatuszować nadużycia i zbrodnie amerykańskich notabli ze świata biznesu i polityki. Swagger nie tylko jednak nie jest w ciemię bity, ale ma i spluwę jak się patrzy. Mieć przeciwko sobie snajpera z elitarnego oddziału, to nic przyjemnego, o czym jego przeciwnicy, ku uciesze widzów spragnionych akcji, boleśnie się przekonają.  Film wyreżyserował Antoine Fuqua, twórca bardzo przyzwoitego ""Dnia próby"". Facet jak chce, to umie utrzymać napięcie i zapewnić widzowi rozrywkę na bardzo przyzwoitym poziomie. Widać też, że bardzo chce nam coś ważnego powiedzieć, ale ogranicza go gatunek. W tym sensie ""Strzelec"" przypomina trochę ""Rambo 2"" George'a P. Cosmatosa. Na pocieszenie nie pozostaje więc obu twórcom nic innego, jak pozwolić swojemu bohaterowi wymierzyć sprawiedliwość na własną rękę. Kiedy lud bierze sprawy w swoje ręce, sprawiedliwość zostaje przywrócona.  Wydanie dvd ""Strzelca"" oprócz standardowych funkcji, jak dostęp do wybranych scen czy wybór języków lub wersji z lektorem, zaopatrzone jest także w wiele dodatków. Widz może zobaczyć usunięte z filmu sceny, jak również dokument opowiadający o tym, jak do tego doszło, że ""Strzelec"" powstał. A także w materiał pokazujące realizację jednej z kluczowych scen w filmie. Jednak najważniejsze jest to, że wydanie dvd pozwala nam zobaczyć dzieło Fuqua z jego autorskim komentarzem. To w końcu jeden z najistotniejszych powodów, dla których widzowie decydują się kupić dvd. Do tej pory w Polsce załączanie wersji z komentarzem było rzadkością, powoli jednak staje się normą. I bardzo bobrze."
W stronę słońca (2007),7,"""W stronę słońca"" dostarcza odpowiedzi na pytanie postawione kiedyś przez kultowy kabaret Tey. Gwiazda gaśnie, a Ziemia zamienia się w skutą lodem planetę. Ludzkość wynajduje sposób na uratowanie siebie: wystarczy umieścić w słońcu dostatecznie silny ładunek wybuchowy, który pozwoli mu na nowo rozbłysnąć. Z misją wyrusza jeden statek, potem kolejny. Wygląda na to, że ktoś sabotuje działania ekip ratunkowych...  Mądra krytyka filmowa zdążyła już ustalić, że Danny Boyle nie tworzy kina gatunków. On korzysta jedynie z chwytów w nich podpatrzonych, by stworzyć nową jakość. ""W stronę słońca"" nie jest tak oryginalne, jakby chciała tego brać recenzencka - na kilometr czuje się inspiracje Boyle'a. Najwięcej zaczerpnięto chyba z ""Obcego"" Scotta: mroczny statek i załoga, na którą poluje niezidentyfikowany osobnik. Podobny jest też sposób wyłonienia głównego bohatera filmu, który z początku wydaje się drugoplanową postacią bez większego znaczenia.  Warstwa emocjonalna filmu jest przeważnie równie sterylna jak sala operacyjna. Reżyser o wiele bardziej lubuje się w tworzeniu wizualnej pożywki dla oczu niż budowaniu mocnych relacji między bohaterami. Ta pierwsza olśniewa jednak na tyle, że mogę wybaczyć bardzo wiele. Obrazy kosmosu mają w sobie kopa porównywalnego z bombą wielkości Manhattanu, którą nasza załoga ciągnie za sobą w stronę słońca. Końcowe sceny wprowadzają film na tory filozoficznej refleksji. To nie poziom ""Odysei Kosmicznej 2001"", ale dzieło Boyle'a i tak będzie Wam się śniło po nocach.  Wydanie DVD zawiera książęcy zestaw dodatków. Film możemy obejrzeć z komentarzem reżysera, a także doktora Briana Coxa z uniwersytetu w Manchesterze, który pełnił rolę konsultanta na planie ""W stronę słońca"". Do tego alternatywne zakończenie z opcjonalnym komentarzem, sceny niewykorzystane, dziennik produkcyjny oraz dwa filmy krótkometrażowe: ""Dad's Dead"" w reżyserii Chrisa Shepherda i ""Mole Hills"" Dana Arnolda. Rodzynkiem w cieście są zwiastuny kinowe. ""W stronę słońca"" możemy obejrzeć zarówno z napisami, jak i polskim lektorem."
Męski sport (2006),5,"""Męski sport"" to przykład niezłej analizy zachowań społeczności, której życie jest w dużej mierze uzależnione od poczynań lokalnej drużyny rugby. Gdy zawodnicy zwyciężają, mieszkańcy cieszą się jak dzieci. Gdy przegrywają, panuje ogólna żałość. A gdy samolot z całym zespołem na pokładzie ulega katastrofie... Spokojnie, nie zdradzam w tym momencie wielkiej tajemnicy fabularnej. Film zaczyna się tragedią, by z czasem zamienić w opartą na faktach historię ku pokrzepieniu serc.  Trener Lengyel (McConaughey) decyduje się przyjąć posadę trenera na uniwersytecie Marshalla i reaktywować drużynę futbolową. Wszędzie piętrzą się utrudnienia: część mieszkańców boi się bezczeszczenia pamięci zmarłych, a specjalna komisja nie chce wyrazić zgody na przyjmowanie do drużyny pierwszorocznych studentów. Pamiętajmy jednak, że to Ameryka - jej mieszkańcy mają zwyciężanie we krwi.  Po McG (reżyser fatalnych ""Aniołków Charliego"") nie należało spodziewać się za wiele. Facet jest przeciętnym hollywoodzkim wyrobnikiem, który odwali robotę, nie wykazując się przy tym oryginalnością. Część obaw potwierdza się w czasie seansu - twórcy bez umiaru szafują podniosłym nastrojem. Kiedy jednak bohaterowie nie użalają się nad sobą, film nabiera wigoru i najważniejsza staje się sportowa rywalizacja. W dodatku Matthew McConughey gra zupełnie przeciwko swemu emploi, tworząc sympatyczną postać lekko narwanego trenera.  Wydanie DVD przynosi interesujący półgodzinny dokument pt. ""Legendarni trenerzy"". Możemy w nim m.in. zobaczyć, jak wygląda prawdziwy trener Lengyel (filmowa kopia jest dużo przystojniejsza). Do tego minutowa reklamówka uniwersytetu Marshall i zwiastun ""Męskiego sportu"". Sam film opatrzono zarówno polskimi napisami, jak i lektorem. Wszystkie dodatki (oprócz zwiastuna) są również przetłumaczone."
Nie przeszkadzać (2006),8,"Jeszcze niedawno rozanielałem się nad kulinarnym ""Ratatujem"", a tymczasem Imperial zafundował prawdziwą gratkę miłośnikom Pixara: płytę DVD z krótkometrażowymi animacjami studia. Jedenaście filmów jak jedenaście strzałów z rewolweru - zwykle trafiają prosto w serce.  Większość z tych cudeniek mogliśmy zobaczyć w kinach przed seansami pełnometrażowych produkcji Pixara, jak na przykład ""Nie przeszkadzać"" (historia kursu porywania Ziemian przez kosmitów) bądź ""Ptasie sprawki"" (wygrało z ""Katedrą"" Tomka Bagińskiego w oscarowym wyścigu). Mój prywatny faworyt to ""Knick Knack"" - pesymistyczna opowieść o próbie odmiany losu, której bohaterem jest... bałwanek ze szklanej kuli. Każdy kolejny film przynosi zauważalny progres - animacja prezentuje się coraz doskonalej, a humor robi się bardziej wyrafinowany.  Twórcy z wielką wprawą łączą zgrywę i refleksję. Czasami nie wiadomo czy to jeszcze bajeczka dla dzieciaków czy zamyślenie nad losem artysty (""Człowiek-Orkiestra""). ""Gra w szachy"" przynosi nam przerażający przykład rozdwojenia jaźni starczego umysłu. Uważajcie! Obcowanie z Pixarem to niebezpieczna zabawa...  Wśród zamieszczonych na płycie dodatków znajdziemy dokument opowiadający historię studia. Możemy dowiedzieć się z niego, jak wyglądały skromne początki dzisiejszego giganta animacji. Przed kamerą wypowiada się m.in. ikona Pixara - John Lasseter. Najmłodsi widzowie znajdą również trwające kilkanaście sekund filmiki z małą lampką - logo Pixara. Do tego zwiastuny innych obrazów wytwórni Disneya. Wszystkie krótkometrażówki możemy obejrzeć z komentarzami twórców. Każda została opatrzona polskimi napisami."
1408 (2007),6,"""1408"" to drugi amerykański film szwedzkiego reżysera Mikaela Hafstroma, który zwrócił na siebie uwagę adaptacją powieści Jana Guillou ""Zło"". Jego pierwszy amerykański film ""Wykolejony"" był całkowitą porażką, dlatego też ""1408"" musiał być swoistą rehabilitacją. I jest nią... do pewnego stopnia.  Film Hafstroma bazuje na krótkim opowiadaniu mistrza mrocznych opowieści Stephena Kinga. Jednak ci, którzy znają tekst, mogą być nieco zaskoczeni, gdyż scenarzyści dość mocno odbiegli od pierwowzoru. Głównym bohaterem jest Mike Enslin, autor przewodników po nawiedzonych domach, hotelach i motelach. Kiedyś był dobrze zapowiadającym się pisarzem, teraz jest cynicznym chałturnikiem.  Jego kolejne zadanie to opisanie przeklętego pokoju w ekskluzywnym hotelu Delfin. Pokój o numerze 1408 znajduje się na 14 piętrze hotelu, które rzecz jasna jest piętrem trzynastym. Kierownik hotelu usilnie zniechęca pisarza do pozostania w pokoju, opowiadając mu o wszystkich zabitych zarówno w sposób naturalny, jak i nienaturalny. Enslin jednak już dawno temu przestał wierzyć w Boga i cały świat nadprzyrodzony i zdeterminowany trafia w końcu do pokoju 1408.  Pierwsze dziwactwa są dość niewinne i choć budzą w pisarzu wątpliwości, to nadal jest spokojny o swój los. Wkrótce to się jednak zmieni. Przytulne hotelowe gniazdko przekształca się w prawdziwe pandemonium nadprzyrodzonej aktywności. Każda kolejna minuta to coraz większe szaleństwo wystawiające bohatera na ekstremalne warunki, a wszystko w jednym celu: by zakończył swój żywot. Jednak najtrudniejsze do przetrwania są bolesne wywołane wspomnienia, które Enslin jest zmuszony przeżyć na nowo.  Stephen King, a za nim Hafstrom z całą grupą scenarzystów stworzyli nastrojowy obraz grozy, jaką budzić może, czy wręcz powinien, świat nadprzyrodzony. Ze zwykłej historyjki o nawiedzonym domu otrzymujemy mocną opowieść o piekle, które w dużej mierze sami w sobie nosimy. Pokój 1408 to w zasadzie miejsce sądu ostatecznego. Mieszkający w nim ludzie zostają skonfrontowani z całym złem, jakie wyrządzili i bólem, jaki przeżyli. Wszystkie lęki, każda nawet najmniejsza rzecz, jaką wyrzucili z pamięci oraz wszystkie iluzje, jakimi się karmili, zostają ożywione. Z tej konfrontacji naprawdę trudno wyjść obronną ręką. Za wszystko bowiem trzeba zapłacić. Konsekwencją wkroczenia do pokoju 1408 jest szansa odkupienia. Jednak przed Enslinem wszyscy mieszkańcy apartamentu woleli się zabić, niż stawić czoło faktom. Czy bohater filmu okaże się lepszy? Czy będzie mieć w ogóle jakiś wybór? O tym przekonają się ci, którzy film zobaczą.  Sam film jest całkiem dobrze zrobiony. Przez większość czasu opiera się wyłącznie na grze Johna Cusacka, który samotnie musi zmierzyć się z koszmarami wygenerowanymi przez diaboliczny pokój. To bardzo trudne zadanie przy pomocy jednego aktora nie tylko wzbudzić, ale i zatrzymać zainteresowanie widza. I Hafstrom daje sobie z tym radę. Gorzej wypada początek, z tą całą ekspozycją, gdzie dowiadujemy się, kim jest główny bohater, jakie jest jego stanowisko na temat duchów. Wszystkie dialogi brzmią tam sztucznie, jakby zostały wymuszone na postaciach. Aluzje są mało subtelne, a budowany obraz kompletnie nieistotny dla reszty opowieści. Całkowicie zmarnowany jest choćby Tony Shalhoub, którego sceny spokojnie można sobie było odpuścić.  Od strony technicznej momentami widać, że budżet filmu był dość ograniczony. Niektóre efekty specjalne raziły uproszczeniami. Słabiutko wypada Benoît Delhomme odpowiedzialny za zdjęcia. Te zbliżenia na Cusacka, stosowane plany, czasami zamiast uatrakcyjniać widowisko, męczyły i irytowały. Na szczęście sama historia jest na tyle dobra, że broni się nawet przy tych wszystkich niedociągnięciach.  Spodobało mi się również zakończenie. Jest inne niż w opowiadaniu, lecz moim zdaniem lepsze. Co ważniejsze, jest to moim zdaniem jedno z lepszych zakończeń amerykańskiego horroru w ostatnich latach. "
Ukryta strategia (2007),7,"Robert Redford rozliczna Amerykanów z ich polityki zagranicznej prowadzonej przez ostatnie sześć lat. Krytycznie odnosi się do działań realizowanych w ramach 'wojny z terroryzmem' i stara się odpowiedzieć na pytanie, kto jest winny sytuacji w jakiej teraz znajdują się Stany Zjednoczone. Odpowiedź, choć w dużej mierze trafna, może się nie spodobać Amerykanom.  ""Ukryta strategia"" składa się z trzech z pozoru nie związanych ze sobą historii, które rozgrywają się w ciągu jednej i tej samej godziny. W Waszyngtonie doświadczona dziennikarka przeprowadza wywiad z młodym gniewnym senatorem, przedstawicielem nowej fali polityków partii republikańskiej, którego ambicje sięgają samego Białego Domu. Senator chce, by dziennikarka pomogła mu sprzedać opinii publicznej nową strategię militarną związaną z obecnością sił USA w Afganistanie.  Druga historia rozgrywa się właśnie w ogarniętym wojną Afganistanie. Elitarna jednostka sił amerykańskich zostaje wysłana na misję. Celem jest zdobycie góry ważnej ze strategicznego punktu widzenia. Pewni danych wywiadowczych Amerykanie zostają zaskoczeni przez wrogie siły i muszą się wycofać. Za sobą pozostawiają dwóch rannych żołnierzy. Rozpoczyna się wyścig o to, kto pierwszy do nich dotrze: siły sojusznicze czy wrodzy Talibowie.  Trzecia historia ma miejsce w Kalifornii. Profesor uniwersytecki, weteran wojny w Wietnamie i działacz ruchów antywojennych, spotyka się ze studentem. Chłopak jest bystry, inteligentny i ma potencjał, jednak z jakichś powodów porzuca zajęcia, zniechęca się, a jego wypowiedzi pełne są cynizmu i nieufności. Nauczyciel spróbuje zarazić go pasją działania i chęcią zmieniania świata.  ""Ukryta strategia"" obnaża grzechy amerykańskiego społeczeństwa. Reżyser zdaje się mówić do widza: jesteś niezadowolony z aktualnej sytuacji, ale czy wiesz, kto za nią odpowiada? Większość reżyserów na miejscu Redforda dałaby jasną i wygodną dla publiki odpowiedź. On jednak woli powiedzieć widzom prawdę bolesną, lecz jedyną, która może pomóc zmienić bieg przyszłych wydarzeń. Według reżysera za stan świata i Stanów Zjednoczonych odpowiadają wszyscy.  Z całą pewnością winni są politycy, którzy o sprawach militarnych nie mają większego pojęcia, a posyłają na śmierć setki tysięcy osób. Dla nich ważne jest zwycięstwo, nie zaś sprawa. ""Książę"" Machiavellego z zasadą bezwzględnego dążenia do celu wszelkimi dostępnym środkami jest dla nich równie ważny co Biblia. W tym wszystkim ginie gdzieś czynnik ludzki. Tego bronić powinni dziennikarze, lecz Redford, głosem Meryl Streep, mówi wprost: komercjalizacja mediów i pogoń za oglądalnością zabiła prawdziwe dziennikarstwo. Dziś liczą się emocje i podgrzewanie atmosfery. Jeśli wojna jest popularna, należy ją chwalić, jeśli nie, należy ganić. Bez zadawania pytań, bez myślenia. Winni są też i młodzi ludzie, których bardziej interesuje najnowszy wpis na MySpace czy czas jaki pozostał do ściągnięcia ulubionej tego dnia piosenki. Robert Redford pokazuje, że zanika w młodych chęć angażowania się w sprawy kraju, a wzrasta skłonność do ucieczki, pogrążeniu się w wyścigu o materialny dobrobyt.  Nikt nie lubi, jak wytyka mu się winy. Przyznać się do błędu jest trudno, zatem Redford wiele ryzykuje prezentując widzom taką a nie inną diagnozę. Jednak ""Ukryta prawda"" nie jest filmem piętnującym, odrzucającym, zaprzeczającym 'amerykańskim wartościom'. Redford nie jest rewizjonistą, a jego najnowszy film to czysta propagandówka. Reżyser wychwala pod niebiosa potencjał, jaki mają w sobie Amerykanie i rozpacza jedynie nad tym, że potencjału tego nie wykorzystują. ""Ukryta strategia"" to agitka mająca wyrwać obywateli Stanów Zjednoczonych z inercji i zachęcić ich do działania. Na rok przed wyborami prezydenckimi, wymowa filmu jest jasna i jednoznaczna.  Przyzwyczajeni jesteśmy do tego, że filmy propagandowe są nudne, toporne, pozbawione smaku i jakichkolwiek wartości artystycznych. ""Ukryta strategia"" pokazuje, że mimo jasnego przesłania, film może a nawet powinien być dobry. Tak, dialogi momentami rzeczywiście przyprawiają o mdłości natężeniem wypowiadanych frazesów. Carnahan ma jednak dar takiego konstruowania wypowiedzi, że większość wyświechtanych haseł podaje w bardzo przyjemnym, łatwym do przełknięcia sosie. To prawda, że twórcy w sposób dość prosty i łatwy prezentują swoje tezy, a jednak wszystko to zrealizowano z dużym pietyzmem jeśli chodzi o techniczną stronę przedsięwzięcia. Dobre zdjęcia i montaż, do perfekcji dopracowany plan przeskakiwania z jednej historii do drugiej - to wszystko daje rezultaty, pozostawiając w widzu wrażenie oglądania widowiska dynamicznego, pełnego akcji i napięcia. A przecież wszystkie trzy opowieści rozgrywają się na bardzo ograniczonych przestrzeniach, a zamiast czynów istotniejsze są tu słowa.  Bardzo dobrze prezentuje się film także od strony aktorskiej. Streep jak zwykle pokazuje klasę. Redford mógłby z powodzeniem startować na prezydenta, sofistyczną demagogię ma opanowaną do perfekcji. Tom Cruise zapewne wykorzystał swoje scjentologiczne doświadczenie, lecz tym razem z dobrym skutkiem. Jest zdyscyplinowany, pewny siebie, tryska energią, ale widać w jego postaci i rysy. To z całą pewnością jedna z lepszych jego ról. Z mniej znanych osób warto zwrócić uwagę na Andrew Garfielda, który do samego końca dotrzymał kroku Redfordowi.  Najnowszy obraz Redforda z całą pewnością można zaliczyć do jednych z lepszych filmów propagandowych. Nie należę do wielkich fanów reżyserskich dokonań Roberta Redforda, lecz ten film mi się spodobał. Obawiam się tylko jednego. ""Ukryta strategia"" jest bardzo silnie zakorzeniona we współczesnym kontekście. Może zatem bardzo szybko się zestarzeć i zdezaktualizować. "
Nightwatching (2007),5,"Peter Greenaway porzuca eksperymenty i powraca do motywów i tematów znanych z jego dawnych dzieł. ""Nightwatching"", zrealizowane z polskim udziałem dzieło Brytyjczyka to teatralna opowieść o 30-kilkuletnim Rembrandcie.  Akcja filmu toczy się na początku lat 40. XVII stulecia. Żona Rembrandta namawia go do przyjęcia zlecenia od kompanii arkebuzerów. Malarz jest zleceniu przeciwny, lecz kiedy dotychczasowy kapitan oddziału ginie w dziwnych okolicznościach, zaintrygowany Rembrandt przygląda się bliżej członkom gwardii cywilnej. Pod wpływem prowadzonego śledztwa, postanawia obraz namalować, a w nim zawrzeć całą prawdę o przestępstwach, jakie odkrył. W tle rozgrywa się prywatna tragedia malarza, którego żona wkrótce po urodzeniu syna umiera na gruźlicę. Zrozpaczony artysta wpada w sidła niani syna, nieświadom rodzącego się uczucia do innej kobiety.  Greenaway filmem ""Nightwatching"" cofa się w przeszłość własnej twórczości do zrealizowanego ćwierć wieku wcześniej ""Kontraktu rysownika"". I tam, i tu malarz otrzymuje proste zadanie; i tam, i tu w tle czai się nierozwiązana zagadka śmierci, a może morderstwa. Co więcej, artysta, który jeszcze nie tak dawno nawoływał do uniezależnienia się kina od teatru, teraz sam zrobił film będący niczym więcej jak właśnie teatralną sztuką. Wszystko to zaskakuje, ale nie w pozytywnym sensie.  ""Nightwatching"" jest dziełem niezręcznym, topornym, a przede wszystkim wtórnym. Brakuje w nim lekkości, nieposkromionej wyobraźni czy wizjonerstwa, które uczyniło z filmów Greenawaya prawdziwe dzieła sztuki. Tym razem reżyser prawdziwą treść próbuje zastąpić manieryzmem, rzeczywistą pomysłowość, tanimi chwytami, które dobrze wychodzą jedynie Von Trierowi. Film ciągnie się niemiłosiernie, gdzie interesujące pomysły giną przytłoczone miernotą.  W gruncie rzeczy problem z nowym Greenawayem jest identyczny jak w przypadku filmu Lyncha ""Inland Empire"". Zabrakło dyscypliny, która wymusiłaby przesianie przez sito konieczności plew wtórności od ziarna rzeczywiście twórczego pomysłu. Częściowo winę za to trzeba przypisać Polakom finansującym oba projekty. Mam wrażenie, że polscy inwestorzy tak bardzo byli zachwyceni faktem, że Lynch i Greenaway robią filmy w Polsce, że zapomnieli o podstawowej zasadzie utrzymania kontroli nad artystą w trakcie powstawania dzieła. Co ciekawe o tym w gruncie rzeczy jest ""Nightwatching"": o zleceniodawcach dzieła, którzy otrzymują zupełnie inny produkt końcowy, niż się spodziewali. O ile ""Straż nocna"" Rembrandta jest do dziś sławna, o tyle ""Nightwatching"" Greenawaya szybko zostanie zapomniany.  Z ""Inland Empire"" film Greenawaya łączy jeszcze jedna rzecz - aktorstwo. Tak jak w filmie Lyncha wspaniałą, godną lepszego dzieła, rolę stworzyła Laura Dern, tak tutaj samego siebie przerósł Martin Freeman w roli Rembrandta. Ten brytyjski aktor ma na swoim koncie udział w kilku przebojach, lecz sam pozostawał gdzieś na drugim planie. Nie spodziewałem się, że może być tak wyrazisty, tak żywiołowy. Jego monologi aż skrzą się od pasji i emocji odwracając uwagę od bladości samego pomysłu. To Freeman nadaje projektowi życia i sprawia, że ""Nightwatching"" pozostaje obrazem posiadającym jakąś (niewielką, ale zawsze) wartość.  Drugim elementem, którego nie sposób pominąć przy okazji filmu Greenawaya jest muzyka. Włodzimierz Pawlik stworzył prawdziwie czarujący temat muzyczny, w którym się wprost zakochałem. Widz najlepiej zrobi, gdy zamknie oczy, wsłucha się w melodię i całkowicie podda się jej czarowi. To zaskakujące, gdyż u Greenawaya zazwyczaj to obraz był tym, co się głównie zapamiętuje. Wyjątkiem był chyba do tej pory tylko ""Zet i dwa zera"", choć tamtej muzyki nie sposób nazwać 'ładną'.  Cóż, 65-letni Greenaway nie ma w sobie tej mocy twórczej co dawniej. Jego ostatnim naprawdę dobrym filmem było ""Pillow Book"" sprzed ponad 10 lat. ""Nightwatching"" mógł oznaczać wielki powrót mistrza, niestety, oryginalny ""Kontrakt rysownika"" po 25 latach wciąż wypada lepiej niż pseudobiografia Rembrandta. "
Monologi Waginy (2002),6,"W 1996 roku amerykańska artystka i feministka Eve Ensler po raz pierwszy zaprezentowała publiczności ""Monologi waginy"". Chwytliwy, szokujący niektórych tytuł sprawił, że działalność Ensler stała się kulturalnym wydarzeniem roku, a nawet lat następnych. Sześć lat później stacja HBO nakręciła dokument poświęcony ""Monologom"", który teraz, w wersji na DVD, trafia do polskich widzów.  ""Monologi waginy"" to zapis występu Eve Ensler, podczas którego artystka prezentuje zebranej publiczności opowieści kobiet o nich samych, ich seksualności oraz ich stosunku do swoich narządów płciowych. Obok samych monologów, widzowie usłyszą komentarz Ensler zza kulis przybliżający naturę prezentowanych historii oraz ich inspiracje. Najważniejszym jednak elementem jest obecność kobiet, z którymi artystka przeprowadzała wywiady. Dziś i w Polsce może nie ma to większego znaczenia, jednak po wydaniu ""Monologów"" w 1996 roku wiele osób kwestionowało prawdziwość relacji, twierdząc, że wszystko wymyśliła sama Ensler.  Nawet gdyby była to prawda i wszystkie historie powstały w głowie jednej kobiety, to i tak nie zmienia to faktu, że ""Monologi waginy"" były niezwykle ważnym wydarzeniem kulturalnym, ale i kulturowym. Ensler pokazuje kobiety bez tajemnic. Przez pryzmat waginy, która bądź co bądź jest jednym z wyznaczników płci, stara się dojść do sedna kobiecości. Jednak to, co było najważniejsze i najistotniejsze w całym tym przedsięwzięciu, to odsłonięcie prawdy o stosunku kobiet do ich własnego ciała. Okazało się, że wiele kobiet nie w pełni akceptuje własną kobiecość, że ich własne organy płciowe budzą w nich obrzydzenie, a wiele z nich nie ma zielonego pojęcia o tym, jak wyglądają ich pochwy. Ensler postanowiła swoimi występami spróbować otworzyć kobiety na ich własną seksualność, a i mężczyznom powiedzieć kilka słów o ich partnerkach.  Czy jej się udało? Trudno powiedzieć. W każdym razie zebrane na DVD opowieści robią wrażenie. Są tu i historie zabawne, i piękne, i wzruszające, jak również i budzące przerażenie i współczucie. Ensler jest świetną performerką i znakomicie potrafi porwać widownię. Jednak siłą filmu jest obecność kobiet i możliwość wysłuchania ich własnych historii tak, jak one chcą ją opowiedzieć, a nie jak Ensler ją opowiada.  Sam film nie wyróżnia się niczym specjalnym. Trudno porównać doświadczenie rzeczywistego bycia na widowni do oglądania występu na małym ekranie. Dodatkowo dokument jest zrealizowany w sposób dość standardowy bez żadnych dodatkowych urozmaiceń i atrakcji. Zatem od strony technicznej czy też artystycznej ciężko tutaj mówić o jakimkolwiek osiągnięciu. Jedynie same monologi warte są wysłuchania.  Wydanie DVD zawiera 76-minutowy dokument i nic więcej. HBO, a za nim i polski wydawca, nie przygotował na potrzeby płytowego wydania żadnych dodatków. Obraz w formacie 4:3, zaś ścieżka dźwiękowa jest w formacie Dolby Surround 2.0. Film do obejrzenia jest wyłącznie z polskimi napisami, wydanie nie ma bowiem ścieżki dźwiękowej z polskim lektorem. "
Szklana pułapka 4.0 (2007),7,"W czasach, kiedy producenci prześcigają się w jak najszybszym kręceniu kolejnych części, wprowadzając modę na realizowanie dwóch filmów jednocześnie, czwarta część ""Szklanej pułapki"" udowadnia, że czasem warto jest poczekać. Pierwsze trzy części powstały w ciągu siedmiu lat i pod koniec widoczne już było zmęczenie materiału. Len Wiseman i spółka wtłoczyli w serię nową siłę, dzięki której widzowie dostali to, czego się spodziewali: akcję, humor i czystą rozrywkę.  A wcale tak być nie musiało. Nic dobrego nie zapowiadało nazwisko reżysera. O ile ""Underworld"" było jeszcze niezłym filmem, o tyle jego kontynuacja nadawała się tylko na śmietnik. Niewiele lepsze resume ma scenarzysta Mark Bomback: wcześniej napisał tekst do ""Godsend"", o którym wszyscy, łącznie z twórcami woleliby raczej zapomnieć. Wszystko zatem wskazywało, że ""Szklana pułapka 4.0"" będzie filmem równie tragicznym, co zdecydowana większość sequeli obarczonych numerem cztery.  Ku memu wielkiemu zdumieniu film okazał się produkcją dynamiczną, w której zachowały się wszystkie najlepsze elementy poprzednich obrazów serii. Tak, McClane jest starszy, ale w jego przypadku wiek nic nie zmienia. Jego cechą szczególną było to, że zawsze pozostawał człowieczkiem przeciętnym, który walkę ze złoczyńcami przypłacał kontuzjami. Tak jest i tutaj. Bohaterski policjant i tym razem wyjdzie z przygody zakrwawiony i poturbowany.  Bardzo dobrym pomysłem było dodanie mu młodszego współtowarzysza (słowo 'partner' jakoś nie bardzo tu pasuje). Jest to oczywiście stary jak świat chwyt, dzięki któremu mamy dodatkową dynamikę, a także wiele scen humorystycznych. Justin Long okazuje się świetnym uzupełnieniem Willisa. Atrakcyjna Maggie Q i wredny Timothy Olyphant dopełniają całości przewidywalnej, a mimo to zabawnej dla widza.  ""Szklana pułapka 4.0"" to klasyczne kino akcji pełne efektów specjalnych, nagłych zmian, zabawnych gagów i imponujących pościgów. Wiseman i spółka wykorzystali klasyczne już dziś standardy gatunku wprowadzone do kina w latach 90-tych przez takich twórców jak Michael Bay (""Twierdza"") czy John Woo (""Bez twarzy""). Dzięki temu w najnowszej części nie ma ani śladu anachroniczności, jaka często zdarza się w sequelach zbyt mocno zapatrzonych w przeszłość serii.  Warto też wspomnieć o powtarzającym się w każdej części ""Szklanej pułapki"" rozrachunku z syndromem 'uratowanej księżniczki'. We wszystkich filmach McClane ma problemy rodzinne. Wraz z rozwojem akcji i kolejnymi bohaterskimi wyczynami policjanta, całe zło w relacjach gdzieś znika tak, że na koniec dostajemy scenę godzenia się zwaśnionych stron. Jednak początek kolejnego filmu pokazuje, że kiedy McClane przestaje być herosem, a znów przekształca się w zwykłego policjanta, problemy powracają, a wręcz narastają. Tak stracił żonę, a na początku czwartego filmu okazuje się, że stracił również kontakt ze swoimi dziećmi. Ciekawe czy tak samo będzie w części piątej (jeśli oczywiście w ogóle ona powstanie).  Polskie wydanie DVD zawiera pełną wersję filmu z zachowaniem oryginalnego formatu obrazu 2.40:1. Format dźwięku to 5.1 dla wersji oryginalnej i niestety tylko 2.0 dla wersji z polskim lektorem. Na szczęście mamy napisy po polsku, zatem można w pełni wykorzystać posiadane głośniki słuchając angielskiej ścieżki dźwiękowej.  Jako fan dodatków, które dla mnie są najważniejszym uzasadnieniem istnienia płyt DVD, z zadowoleniem przyjąłem fakt wzbogacenia nimi polskiego wydania ""Szklanej pułapki 4.0"". Przede wszystkim godny polecenia jest komentarz reżysera Lena Wisemana, Bruce'a Willisa oraz montażysty. Dzielą się oni licznymi ciekawostkami z produkcji. Dzięki temu widz może się dowiedzieć, dlaczego Justin Long nie jest synem McClane'a albo co robi końcowa sekwencja w samym środku filmu.  Mamy też zabawne scenki z planu bardzo fajnie zmontowane w atrakcyjny klip. Są też wydłużone wersje niektórych sekwencji oraz sceny usunięte i inne dodatki. Prawdziwi fani ""Szklanej pułapki 4.0"" powinni czuć się usatysfakcjonowani. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Cena odwagi (2007),6,"Winterbottom raz jeszcze zabiera widzów w podróż na Środkowy Wschód, gdzie wszyscy ludzie zdają się być ofiarami. W ""Na tym świecie"" byli nimi Afgańczycy, którzy nie mają jak żyć u siebie w kraju, a których zachodni świat odrzuca. W ""Drodze do Guantanamo"" ofiarami są brytyjscy muzułmanie, którzy zostają wmieszani w wojnę z Al-Kaidą. Wreszcie w ""Cenie odwagi"" reżyser pokazuje pełnoprawnych obywateli Zachodniego Świata, których także naznaczy piętno przemocy i terroru... błędne koło bólu i rozpaczy w ten sposób zostaje zamknięte.  ""Cena odwagi"" to, podobnie jak poprzednie dwa afgańsko-pakistańskie filmy Winterbottoma, zapis prawdziwej historii, którą żył cały świat na początku 2002 roku. 23 stycznia w Karaczi został porwany dziennikarz Wall Street Journal Daniel Pearl. Wkrótce potem w mediach pojawiły się zdjęcia dziennikarza oraz żądania porywaczy. 21 lutego opublikowano taśmę z nagraniem egzekucji Pearla, która miejsce miała najprawdopodobniej 1 lutego.  Ów feralny miesiąc pomiędzy 23 stycznia a 21 lutego jest właśnie tematem filmu Winterbottoma. Całość oglądamy przez pryzmat będące wówczas w ciąży żony dziennikarza Mariane (zagranej przez Angelinę Jolie). Reżyser z dokumentalną precyzją przygląda się jej działaniom. Jest świadkiem narastającego niepokoju powoli przekształcającego się w chaos i niepewność. Otaczający ją ludzie, specjaliści różnych instytucji związanych z walką z terroryzmem, nie potrafią jej niczego wyjaśnić. Stopniowo w jej oczach gaśnie nadzieja, zastąpiona przez determinację odkrycia prawdy. Lecz choć zdaje się gotowa przyjąć wszystko, ostateczna informacja i tak ją przygniecie.  Widzowie znający wcześniejsze filmy Michaela Winterbottoma dobrze wiedzą, czego się spodziewać. Paradokumentalny styl, zdjęcia realizowane z bliska, a jednak zdystansowane. Z każdego kadru bije chłód obserwatora, który patrzy, lecz nie uczestniczy w rozgrywających się przed kamerą zdarzeniach. Niczym dziennikarz, który widząc umierającego, nie biegnie z pomocą, lecz rejestruje wszystko na taśmie, by potem pokazać światu.  Jak i w poprzednich filmach, tak i tu nie do końca czytelne są intencje reżysera. Ukazuje przecież bardzo bolesne i trudne sprawy, które skomplikowane są nie tylko przez aktualne różnice polityczne, ale przede wszystkim przez wielowiekowe uprzedzenia. Jednak Winterbottom nie angażuje się w losy swoich bohaterów i ten dystans, który raził przede wszystkim w ""Drodze do Guantanamo"", pozostaje i tu bardzo wyraźny.  Kiedy jednak spojrzeć na wszystkie trzy filmy razem, otwiera się przed widzem prawdziwa czeluść piekielna. Afganistan i Pakistan stają się tutaj centrum chaosu, w którym każdy jest wrogiem każdego i prędzej czy później będzie cierpieć. Afgańczycy są ofiarami Amerykanów czy Anglików, ci padają z kolei ofiarami fanatycznych pakistańskich islamistów. I tak w kółko, i tak bez przerwy. I choć ""Cena odwagi"" kończy się zdjęciem młodego chłopca, jest to jednak niewielka nadzieja na to, że w najbliższym czasie cokolwiek na tym świecie się zmieni. Winterbottom nie należy do twórców optymistycznych.  W ""Cenie odwagi"" najważniejszą postacią jest żona Daniela, Mariane Pearl, a to oznacza, że najważniejszą aktorką filmu jest Angelina Jolie. Trzeba przyznać, że z rolą radzi sobie całkiem dobrze, ale niestety nie rewelacyjnie. Jest bardzo nierówna. Ma kilka scen, gdzie wypada fantastycznie, lecz w kilku kluczowych momentach czuje się, że z jej strony mamy do czynienia tylko z grą. Gdy widzimy ją zdruzgotaną informacją o śmierci Daniela, zachowuje się niczym studentka aktorstwa - nie przekonują jej krzyki, nie przekonuje gra ciała.  Bardzo ważnym elementem filmu okazuje się muzyka. Jest to eklektyczna ścieżka dźwiękowa łącząca rytmy arabskie, z muzyką zachodnią... i przebojami Bollywood. To ostatnie jest najbardziej zaskakujące, kiedy zestawi się to ze scenami jawnej wrogości wobec Hindusów. Kolejny subtelny sygnał, że mówi się jedno, a czyni zupełnie co innego.  Film docenią przede wszystkim fani poprzednich dokonań Michaela Winterbottoma oraz ci, którzy interesują się sprawami związananymi z wojną z terroryzmem i konsekwencjami prowadzonych aktualnie działań dla zwykłych obywateli. Jest to dobry przyczynek do dyskusji. Kto wie, może nadzieja mimo wszystko wyrośnie na gruncie pesymistycznych filmów Brytyjczyka. "
Supersamiec (2007),8,"Jest ich trzech: kudłaty, wulgarny grubasek; niepozorny laluś oraz wyglądający na kompletną ofiarę losu okularnik. Wszyscy troje kończą właśnie szkołę, wszyscy mają tylko jedno marzenie - dostać się na imprezę i zaliczyć panienkę. W tym celu trzeba tam najpierw dotrzeć i, co więcej, kupić alkohol. Brzmi znajomo? Jasne, że tak. Przed oczami jawi się ""American Pie"" w różnych swoich odsłonach. Pozory jednak mylą, ""Supersamiec"" to bynajmniej nie kolejna wariacja na temat możliwych zastosowań szarlotki, ale inteligentna, bardzo zabawna (nic na to nie poradzę, mnie to po prostu śmieszy) i wulgarna komedia. Ma być niegrzecznie i po bandzie i momentami rzeczywiście jest. Paradoksalnie jednak wszystko to służy zbożnemu celowi  ""Supersamiec"" to film ze stajni Judda Apatowa. Tych, którym to nazwisko nic nie mówi, informuję, że Apatow był drugi w ostatnim rankingu magazynu ""Premiere"" wśród najpotężniejszych reżyserów w Hollywood. Nic w tym dziwnego, facet odniósł fenomenalny sukces. Za stosunkowo nieduże pieniądze produkuje filmy, które nie tylko zgarniają morze dolarów, ale i entuzjastyczne recenzje krytyki. Co więcej, znalazł sposób, jak połączyć wodę z ogniem. Z jednej strony robi wulgarne, zwariowane komedie w stylu ""National Lampoon's"", w których dowcip obraca się wokół sfer erogennych i fekaliów. Z drugiej - łączy to z prorodzinną i konserwatywną wymową. W ten sposób Apatow podbił zarówno serca nastolatków, jak i stróżów moralności. A co więcej, krytyków. Któż bowiem z zawodowo oglądających kino panów i pań nie doceniłby tej przewrotnej maestrii.  Recepta na ""Supersamca"" jest podobna. W gruncie rzeczy żart nie polega tutaj na tym, że naszym bohaterom brakuje wiele do bycia Supersamcem lub nawet samcem w ogólności. To jedna wielka i zabawna zmyła. Apatow wypuścił kolejną po ""40-letnim prawiczku"" i ""Wpadce"" prorodzinną komedię w bardzo niegrzecznym opakowaniu. Wymowa filmu jest przeciwna do tego, jak on jest reklamowany. Supersamiec to po prostu facet, który nie wstydzi się swoich uczuć, jest wrażliwy i w gruncie rzeczy chce spędzić resztę życia z tą jedną jedyną, którą powinien poznać jeszcze w liceum. W ten sposób oszczędziłby sobie niepotrzebnych przygód erotycznych, przez które można nabawić się różnych nieprzyjemnych chorób.  Jeżeli porównamy ze sobą trzy wspominane filmy, to o ile ""Wpadka"" jest najbardziej wartościowa, to ""Supersamiec"" na pewno najbardziej zabawny. Szczerze mówiąc, dawno nie widziałem już tak śmiesznej, bezpretensjonalnej i żywej komedii z tak znakomicie napisanymi dialogami. Koledzy recenzenci, aspirujący poeci i wrażliwe dziewczęta szukający wszędzie głębi, uduchowienia i pełzającej metafizyki, pewno będą zniesmaczeni ziemską fizjologią i bardzo potocznym językiem ""Supersamca"". Cała reszta jednak powinna się bawić wyśmienicie."
Inwazja (2007),6,"""Inwazja"" ma naprawdę dobry pomysł na film. Niby fabuła jest ta sama, co w wielu tego rodzaju obrazach, żeby wymienić chociażby ""Władcy marionetek"", ""Ukrytego"" czy przede wszystkim ""Inwazję porywaczy ciał"". Te nawiązania bynajmniej nie są przypadkowe, scenariusz filmu powstał bowiem na podstawie książki Jacka Fineya. W ""Inwazji"" jednak inaczej niż u poprzedników rozkładają się akcenty, co sprawia, że film jest na swój sposób oryginalny i posiada nieprzeciętny potencjał. Potencjał, powiedzmy to od razu - zmarnowany. Mógł być fajerwerk, jest kapiszon.  Obcy to główny motyw horrorów, który otwiera je na dokonywane z lubością interpretacje psychoanalityczne. Mamy więc różne inwarianty obcości. Obcy jako zagrożenie, obcy jako inny poza nami i przede wszystkim obcy w nas samych. Obcy wyzwala w człowieku to, co inne, to czego się nie spodziewał, że w nim istnieje. W ten sposób obcość z zewnątrz rzutuje się do wewnątrz bohatera. Jednak motyw obcego w nas samych może być potraktowany bardziej dosłownie, a właściwie literalnie i to jest przypadek ""Inwazji"".  Na ziemię spada prom kosmiczny. Katastrofa wydaje się jednak nieprzypadkowa. Wraz z nim na niebieską planetę przeniknął obcy organizm. Mutuje on ludzkie geny podczas fazy REM snu. Zakazić się innym jest nie zwykle łatwo. Przenosi się on niczym wirus przez krew i droga kropelkową. Nic więc dziwnego, że obcy w nas samych niezwykle szybko się rozprzestrzeniają. Paradoks polega jednak na tym, że wraz z eskalacją obcości zanikają gwałtowne emocje, a co za tym idzie konflikty, przemoc, wojny. Świat obcych wydaje się światem dużo lepszym i przyjaźniejszym niż ludzki. To, co nieludzkie, klasyfikowane jest na skali moralności zdecydowanie wyżej niż to, co ludzkie. To, co człowiecze to przemoc, agresja i zwierzęcość spleciona z rozwiniętą inteligencją.  Podobny problem z ostatnich dzieł ukazywało niemiłosiernie nabzdyczone ""Equilibrium"". Żeby jednak postawić stare jak świat pytanie, co to znaczy być człowiekiem oraz jaka jest cena wolnej woli, i dać na nie niebanalną, przewrotną, a może nawet niebezpieczną odpowiedź, trzeba mieć talent, jeżeli nie geniusz. Coś takiego udało się tylko Kubrickowi w jego antyhumanistycznej i dwuznacznej moralnie, za to jednoznacznej artystycznie ""Mechanicznej pomarańczy"".  Inna rzecz, która już zupełnie nie została rozwinięta w ""Inwazji"" (a szkoda), to fakt, że inność innych sprowadza się do tego samego. Tak więc inność niesie zagrożenie i spór, inność sprowadzona do tego samego niesie ład, ale ceną za nie jest hegemonia całkowitej jedności i wykluczenie inności. I w ten sposób z filmu o uciekającej od snu i obcych Nicole Kidman wychodzi nam refleksja na temat sporu między tzw. modernizmem i postmodernizmem.  Za ""Inwazją"" stoi dwóch nietuzinkowych reżyserów: James McTeiuge i Olvier Hirschbiegel. W ""Inwazji"" uczestniczy dwójka dobrych aktorów: Nicole Kidman i Daniel Craig. Całość jednak rozczarowuje. Owszem, film jest w miarę przyzwoitym thrillerem, który całkiem przyjemnie (głównie ze względu na urodę i wdzięk Kidman) się ogląda. Mój podstawowy zarzut polega na tym jednak, że autorzy postanowili potraktować widzów jak dzieci, wszystko im wyjaśnić w monologu ambasadora rosyjskiego, który, na wypadek gdyby ktoś nie zrozumiał tego złożonego dzieła, zostaje powtórzony jako puenta na koniec. Co więcej, ta w założeniu pesymistyczna wymowa, niezamierzenie zabawnie kontrastuje z lukrowanym happy endem. Tak właśnie kończą się inwazje zdolnych reżyserów w Hollywood."
Męska historia (2006),5,"Tytuł filmu Nicholasa Hytnera ""Męska historia"" dobrze oddaje treść filmu. W obrazie, który w pewnym sensie opowiada o miłości, pojawiają się tylko dwie kobiety. Uczucie występuje tu w wielu odmianach: miłości do książek, do historii, do sztuki, miłości między uczniami, miłości nauczyciela do ucznia i ucznia do nauczyciela. Jest miłość platoniczna w potocznym i źródłowym sensie, jest i miłość fizyczna. A co ciekawe wszelkie jej odmiany dotyczą mężczyzn i dzieją się między mężczyznami.  Tłumaczy to w pewnym sensie fakt, że akcja filmu rozgrywa się w latach osiemdziesiątych XX wieku w Wielkiej Brytanii w męskiej szkole. Grupa nastolatków ze specjalnie nie wyróżniającej się uczelni marzy o przyjęciu do najlepszych uniwersytetów w kraju - Oxford i Cambridge. Tak więc tym razem zamiast przygotowań do zawodów sportowych będziemy mieli egzaminy. A w tle delikatna krytykę skostniałego i hierarchicznego społeczeństwa brytyjskiego.  Cały film przypomina trochę ""Stowarzyszenie Umarłych Poetów"" w wersji stanowczo luźniejszej, bardziej komediowej i mocno podlanej homoseksualnym sosem. I to właśnie wątek miłości homoerotycznej jest tym, co zdecydowanie wyróżnia film Hytnera z szeregu produkcji opowiadających o dojrzewaniu i walce, by dostać się na studia. Przy całej swojej gładkiej powierzchni, jest to film inteligentny i bynajmniej nie poprawny.  Prawdę mówiąc wydawało mi się trochę podejrzane robić film o kujonach, którzy zamiast wyciskać na boisku siódme poty, siedzą w bibliotekach, czytają książki i robią sterty notatek. Zamiast emocji związanych z widowiskiem sportowym, potu, krwi i łez - zaduch sal egzaminacyjnych. Rzecz w tym, że całość zbudowana jest na innej osi. Tak naprawdę istotna jest tu konfrontacja między starym nauczycielem, dla którego przekazywanie wiedzy jest niemalże aktem erotycznym, a młodym, który stawia na pragmatyzm. Konfrontacje między naszymi wyobrażeniami o życiu a rzeczywistością, która najczęściej przynosi niespełnienie. Pod powierzchnią ciepłej historyjki z przyjemnymi charakterami kryje się gorycz. Najwyraźniej odczuć ja można w ostatnich scenach filmu, które stanowią dość przewrotną puentę opowieści o wyścigu po wiedzę na elitarne uczelnie.  Dzieło Hytnera to adaptacja sztuki Alana Bennetta, czego praktycznie by się nie czuło, gdyby nie dialogi. Dialog w teatrze, co oczywiste, rządzi się innymi prawami niż dialog w kinie. (Jeśli ktoś chcę odczuć tę różnice na własnej skórze powinien obejrzeć ""Dowód"" Johna Maddena). Tu dialogi są trochę zbyt erudycyjne, za bardzo dopieszczone, przez co momentami sprawiają wrażenie sztucznych. Trudno jednak odmówić filmowi Nicholasa Hytnera przewrotności, wdzięku i inteligencji. Nie jest to jednak kino, w którym ja czuję się najlepiej. ""Męska historia"" jest dla mnie z jednej strony za mało męska, brak jej bowiem chropowatości, a z drugiej - zbyt męska. Sądząc jednak po reakcji sali podczas pokazów na WMFF większość widzów wychodzi usatysfakcjonowanych."
Halloween (2007),6,"""Halloween"" Johna Carpentera to film legenda. Nie dość, że wykreował ikonę horroru, jaką jest Michael Mayers, to jeszcze posiada jeden z najlepszych początków nie tylko w historii gatunku, ale i kina. Film odniósł tak wielki i zasłużony sukces, że doczekał się niezliczonej ilości kontynuacji, rozmieniając się stopniowo na dobre. Podobny los spotkał zresztą kolegów po fachu Mayersa: Frediego i Jansona. Jeżeli jednak w przyrodzie mamy wieczny ruch, to w show biznesie nic nie ginie. Tym razem z legendą ""Halloween"" zmierzył się nie kto inny jak Rob Zombie - twórca pamiętnego ""Domu 1000 trupów"" i ""Bękartów diabła"". Człowiek, którego ja osobiście wolałbym określać mianem pasjonata, a nie reżysera.  Film Zombiego to specyficzna mieszanka reinterpretacji i remake'u. Pierwsza połowa filmu to autorska wizja twórcy. Michael nie jest zwyczajnym dzieckiem z normalnej rodziny, ale bękartem chowanym w domu z piekła rodem. Matka striptizerka, ojczym pijak i siostra zdzira. Wszystko na około jest brudne i się lepi, nic więc dziwnego, że chłopak spędza czas torturując chomiki. Mamy tu typowy dla filmów Zombiego obrazek white trash family. Paradoks polega jednak na tym, że siła i przewrotność poprzednich dzieł reżysera leżała w tym, że te dziwaczne i często posiadające mordercze inklinacje familie były zżyte i kochające. Oczywiście, kochały tylko siebie, ale mimo wszystko utwory Zombiego było to krwawe i wywrotowe kino rodzinne. Teraz, jak większości tego typu dzieł, mamy obraz paranoi, która wydaje z siebie nieprzystosowane i odrzucone dziecko szlachtujące wszystko, co popadnie. W drugiej część filmu (mniej więcej od ucieczki Mayersa z zakładu zamkniętego) stanowczo więcej jest już Carpentera niż Zombiego. Niektóre kadry są wręcz przeniesione z pierwowzoru, choć akcenty rozłożone są troszkę inaczej.  Pierwsza połowa jest z jednej strony wielkim atutem filmu. Wszak każdy fan horrorów był ciekaw, jak Zombie przetrawi przez siebie oryginał. Jak nasyci go swoją specyficzną osobowością. Z drugiej jednak strony, osłabia ona siłę dzieła. W pierwowzorze Michael był czystym, irracjonalnym złem. Jego morderczych skłonności nie można było wytłumaczyć sytuacją rodziną, szkolną, odrzuceniem ani niczym takim. Zombie robi z ""Halloween"" film quasi biograficzny, gdzie Michael ma nie tylko swoją smutną historie, ale co więcej - momentami rodzi współczucie. Wszak nim został katem, był także ofiarą. To pęknięcie widać także w relacji doktora Loomis w stosunku do swojego pacjenta. Z jednej strony widzi w nim wcielone zło, z drugiej - przeprasza go za swoje zaniedbania wobec niego. Kto wie, może jednak perwersja Zombiego polega na tym, aby bestię pokazać jako człowieka.  Na korzyść filmu Zombiego przemawia kilka niebagatelnych argumentów. Najważniejszym jest chyba uczucie, jakim reżyser darzy zarówno pierwowzór, gatunek, jak i swojego bohatera. To coś więcej niż remake, coś więcej niż hołd - to akt miłości. Facet być może jest dziwaczny, ale naprawdę kocha to, co robi i potrafi tym uczuciem obdarzyć każdy kadr. Każdy ekranowy mord, każda scena tortur, znęcania się i masakry nasycona jest prawdziwą czułością, jaką tylko sadysta może ofiarować masochiście.  Poza tym ""Halloween"" wypełnione jest smaczkami, które każdy fanem skonsumuje z przyjemnością. Jest oryginalny motyw muzyczny Carpentera, który dzięki swojej prostocie nic nie stracił i cały czas przyprawia o nieprzyzwoity dreszcz. Tym bardziej, że został (jak i cały film) podkręcony przez Zombiego. ""Halloween"" to także możliwość spotkania się ze starymi, zasłużonymi aktorami. Malcolm McDowell i William Forsythe to ludzie, których doświadczonych życiem twarzy tak łatwo się nie zapomina. Film Zombiego to także więcej przemocy i seksu niż w pierwowzorze.  Nie ma co ukrywać, dzieło Zombiego nie umywa się do oryginału Carpentera. Po prostu nie jest łatwo dorównać arcydziełu. Nie oznacza to bynajmniej, że film nie jest wart obejrzenia. Wręcz przeciwnie, dla każdego fana gatunku, reżysera i serii (a te trzy zbiory często pokrywają się ze sobą) to wręcz lektura obowiązkowa. A przy tym to także akt miłości w czystej postaci. A to się w kinie ceni."
Prosto w serce (2007),5,"""Prosto w serce"" cieszy tak serce jak...ucho. Grant wciela się w postać Alexa Fletchera - gwiazdy muzyki pop z lat 80. Razem z zespołem nagrał kiedyś parę wielkich hitów, ale dziś pozostaje mu już tylko występ w programach typu ""zapomniani idole boksują się na ringu"". Nagle opatrzność daje upadłemu bożyszczu szansę: ma skomponować przebój, coś w rodzaju skrzyżowania Britney Spears z Christiną Aguilerą. Z melodią nie ma problemu, Alex nie potrafi jednak napisać tekstu... Wtedy z kolei, wyrozumiała opatrzność zsyła mu sympatyczną hipochondryczkę (Drew Barrymore), która to ma niby podlewać kwiatki, a w rzeczywistości pomóc bohaterowi w tworzeniu piosenki.Dalej nie trzeba już chyba opowiadać - będą problemy i przejścia, ale na końcu wyjdzie, że ""to właśnie miłość"".  Hugh Grant nie powinien za często występować w komediach romantycznych za oceanem. Amerykanom brak finezyjnego poczucia humoru, a miłość traktują jedynie jako niezbędny wypełniacz gatunkowy. Choćby arytmetyka uczuć nie zgadzała się w ogóle, wynik będzie zawsze taki sam. Aktor potrzebuje ręki Richarda Curtisa (scenarzysty m.in. ""Notting Hill"" i ""Dziennika Bridget Jones"") inteligentnie opowiadającego bajki, w które widzowi chce się wierzyć. ""Prosto w serce"" przy wszystkich swoich niedociągnięciach powinno się jednak widzom podobać.  Głównym źródłem dowcipu ""Prosto w serce"" jest obraz dawnego idola, który dziś musi chałturzyć, by zarobić na czynsz. Hugh Grant został wręcz stworzony do tej roli - świetnie łączy gorzką ironię z olbrzymim urokiem osobistym. Otwierający film teledysk do największego przeboju bohatera to fontanna dobrej zabawy. Utrzymany w kiczowatej stylistyce lat 80, stanowi jednocześnie hołd i parodię tamtego okresu w muzyce rozrywkowej. Można to oglądać i oglądać...  Dystrybutor przygotował dla widzów bardzo przyjemny zestaw dodatków. Są niewykorzystane sceny i gagi z planu (Hugh zawsze powie coś śmiesznego). Do tego standardowy ""making off"" i zwiastun ""Prosto w serce"". Słodką wisienką jest oczywiście teledysk do ""Pop! Goes My Heart"". Należy podkreślić, że wszystkie dodatki zostały opatrzone polskimi napisami - większość dystrybutorów nie rozpieszcza nas zbytnio w tej kwestii. Sam film możemy obejrzeć również z lektorem. Czy trzeba czegoś więcej do szczęścia?"
Transfer (2007),4,"Na początek trochę banałów. Jest kino tzw. artystyczne, jest kino komercyjne. Jest kino głównego nurtu i jest kino niszowe. Film zyskuje status wybitnego, jeżeli uda mu się połączyć indywidualny portret bohatera z pejzażem społecznym, czy też poprzez pryzmat jednostki zmetaforyzować świat. Potrzeba jednak, żeby twórca zrobił to w sposób niebanalny, unikając klisz, stereotypów; żeby jego dzieło odkrywało źródła wyobrażeń społecznych, a nie tylko było ich odbiciem. Jeżeli jednak chcemy zrozumieć, jak społeczeństwo postrzega siebie i jak odzwierciedlają się jego lęki i niepokoje, wtedy należy zerknąć do kina komercyjnego. ""Transfer"" jest kolejnym przykładem amerykańskiego kina moralnego niepokoju, które karmi się nastrojami społecznymi wynikającymi z metod prowadzonych w ramach tzw. wojny z terroryzmem.  W ""Transferze"" mamy podejrzanego biznesmena nielegalnie przerzuconego poza Stany Zjednoczone w celu poddania go niestandardowym (czytaj nieludzkim) metodom przesłuchania. Mamy żonę w ciąży próbującą dociec na korytarzach Waszyngtonu prawdy o tym, co się stało z jej mężem. Są wysocy urzędnicy, którzy nie chcą ryzykować swoich karier lub wyznają zasadę, że cel uświęca środki. Z drugiej strony barykady młodzi chłopcy padają ofiarami fanatyzmu religijnego oraz przemocy aparatu państwowego. W to wszystko zaplątany jest agent CIA (Jake Gyllenhaal) starający się służyć swojemu krajowi najlepiej jak umie.  Film Hooda jest historią, która dzieje się na kilku płaszczyznach, w żadnej z nich jednak nie udało się specjalnie pogłębić ani odpowiednio wciągnąć widza, a całość bynajmniej nie układa się w wieloaspektowy obraz sytuacji. Dzieje się tak chociażby dlatego, że zabrakło w ""Transeferze"" pełnokrwistych bohaterów - są albo figury, albo elementy układanki. Nie udało się także wygranie kontrastu i podobieństw miedzy dwoma najbardziej pełnymi postaciami, czyli młodym agentem CIA a dojrzałym szefem służby specjalizującym się w brutalnych przesłuchaniach. To pomiędzy nimi powinno iskrzyć napięcie, a tak się dzieje niestety tylko w scenach rażenia prądem.  Film zawiera jeden ciekawy element formalny, polegający na dość nietypowym zaburzeniu chronologiczności fabuły. Jednakże czemu miało to służyć, możemy się tylko domyślać, bo efektu jaki zamierzył sobie reżyser (a zakładam, że coś sobie zamierzył) nie osiąga.   Gavin Hood, który przysłużył się Polsce adaptacją ""W pustyni i w puszczy"", jest człowiekiem, któremu drzwi do Hollywood otworzył ""Tsotsi"". Oscarowy film będący z jednej strony obrazem slumsów w Johanesburgu, z drugiej - portretem młodego przestępcy, który odkrywa w sobie człowieczeństwo. Hollywood takich rzeczy nie wybacza i bezlitośnie wykorzystuje do swoich celów wszelkich laureatów. Tak więc Gavin Hood jako człowiek o dużej wrażliwości artystycznej został wykorzystany do celów słusznych.  ""Słuszny"" to przymiotnik, który najlepiej określa Transfer"". Słuszna jest sprawa, w której zabiera się tu głos. Słuszne jest moralne oburzenie na metody prowadzenia wojny z terroryzmem. Słuszne jest zwrócenie uwagi na wieloaspektowość zjawisk i ich genezę opierająca się na sprzężeniu zwrotnym. Słuszne jest zwrócenie uwagi, że świat zachodni bynajmniej nie jest bez winy, a terroryzm jest bardzo często skutkiem, desperacji, biedy i zniewolenia. Słuszne jest także, że taki film powstał. Pytanie jest tylko, czy my chcemy takie słuszne kino oglądać."
Kelnerka (2007),8,"Możesz mieszkać w zapyziałej dziurze, gdzie nic się nie dzieje. Możesz być sam albo też pozostawać w związku, który przynosi więcej zmartwień niż radości. Możesz w końcu żałować każdej podjętej decyzji, a jednak wiedz, że życie, nawet twoje - to bajka. A każda bajka ma szczęśliwe zakończenie. Oto przesłanie, z jakim zostawia widza twórczyni ""Kelnerki"" Adrienne Shelly.  Bohaterką tej ciepłej komedii obyczajowej jest Jenna, kelnerka w jadłodajni położonej w niewielkiej mieścinie. Życie jej nie rozpieszcza. Związała się z mężczyzną, który po ślubie kompletnie się zmienił. Stał się zaborczy, brutalny, bezduszny. Całkowicie uzależnił od siebie Jennę, która nawet swoją pensję musi mu oddawać, by potem błagać o grosze na niezbędne wydatki. Jej jedynym schronieniem jest kuchnia, w której wymyśla coraz to nowe, wyśmienite ciasta.  Niestety Jennę czeka niemiła niespodzianka. Wbrew samej sobie zaszła w ciążę i choć nie chce poddać się aborcji, nie potrafi dobrze myśleć o przyszłym dziecku. Dla niej nie jest ono bowiem nowym życiem, lecz kotwicą, która na zawsze uwięzi ją u boku znienawidzonego męża. Na szczęście akurat w tym momencie na horyzoncie pojawia się przystojny, sympatyczny, choć nieco dziwaczny ginekolog. Miłość zawita w szarym życiu Jenny.  ""Kelnerka"" to obraz lekki niczym wiosenna bryza, pełen delikatnych wrażeń przywodzących na myśl rozkwieconą łąkę - czysta afirmacja życia. Dziecięco naiwny i niewinny, a jednocześnie rozważny i romantyczny film Shelly zachęca do spojrzenia na świat oczyma optymisty. Reżyserka opowiada widzom bajkę i czyni to z takim przekonaniem, że trudno jest jej nie wierzyć kiedy mówi, że nawet nasze życie może się jeszcze odmienić.  Siłą ""Kelnerki"" jest prosty i inteligentny scenariusz, w którym udało się autorce zmieścić skoncentrowaną dawkę pozytywnych emocji. We współczesnym kinie, zdominowanym przez cyniczne poczucie humoru wyśmiewające wszystkich i wszystko, podejście Shelly jest rzadkością, którą należy cenić i pielęgnować.  Ważnym elementem obrazu są barwne postaci, dzięki którym widz ani przez chwilę się nie nudzi. Co istotne, u Shelly atrakcyjni dla widza są nie tylko główni bohaterowie, lecz również ci funkcjonujący na drugim planie. Oczywiście bez dobrze dobranej obsady nawet najlepszy scenariusz nie jest zbyt wiele warty. W ""Kelnerce"" jednak wszyscy spisują się pierwszorzędnie.  Keri Russell, która zdążyła już mnie przekonać rolami w takich filmach jak ""Kanibal z Rotenburga"", że nie jest zbyt dobrą aktorką, tym razem w pełni rozwija skrzydła. Szybuje wysoko na wietrze ciętych i inteligentnych dialogów, sprawiając wrażenie urodzonej do roli w ""Kelnerce"". Nathan Fillion, którego prawie wcale nie kojarzyłem, zaskoczył mnie dobrym wyczuciem ekscentrycznego zachowania nietypowego ginekologa. Jeremy Sisto jak zawsze świetnie radzi sobie z rolami antypatycznych i aspołecznych typów. Jednak warto zauważyć, że jego Earl jest w gruncie rzeczy istotką bardzo słabą. Zdaje sobie on sprawę z tego, że na Jennę nie zasługuje i dlatego za wszelką cenę stara się ją przy sobie zatrzymać. Nie można pominąć również Cheryl Hines, Andy'ego Griffitha czy samej Shelly. Ich role nie są duże, lecz pełnią niezwykle ważną rolę w nadaniu całości niepowtarzalnej atmosfery.  ""Kelnerka"" przyniesie radość wszystkim romantykom i optymistom. Ideą filmu jest rozsiewać radość i nadzieję, rozświetlić naszą codzienną, monotonną egzystencję. Skromny, mały film a przynosi naprawdę wiele dobrego. Warto poświęcić sto-kilka minut, by obejrzeć inteligentną komedię. W końcu każdy z nas od czasu do czasu musi ""naładować baterie"". "
Kłopotliwy człowiek (2006),8,"Nikt tak dobrze nie opowiada o życiu człowieka jak Skandynawowie. Tylko oni potrafią połączyć absurdalny humor z inteligentnymi i bezbłędnymi diagnozami dnia codziennego, oddając całą prostotę, a jednocześnie wszystkie komplikacje ludzkiej egzystencji. Nie wierzycie? Obejrzyjcie zatem ""Kłopotliwego człowieka"", a sami się przekonacie.  Andreasa, głównego bohatera filmu Jensa Liena, poznajemy kiedy w akcie desperacji próbuje rzucić się pod pociąg. Na pustej stacji jest tylko on i para, która zapamiętale, aczkolwiek nazbyt mechanicznie obdarowuje się pocałunkami. W tym działaniu nie ma żadnej pasji, uczucia. Niczym psy Pawłowa powtarzają po prostu wyuczone czynności, bo przecież o byciu parą świadczą takie zachowania jak choćby pocałunki.  Cóż to za miejsce, gdzie jedynym przejawem emocji jest próba samobójcza? Tego nigdy się nie dowiemy. Andreas pojawił się w mieście dosłownie znikąd. Po prostu pewnego dnia został wysadzony ze zdezelowanego autobusu na środku pustkowia. Nie dowiemy się też kim jest Andreas, jaka jest jego biografia, ani nawet tego, czy on jeszcze w ogóle żyje. W mieście bowiem nie ma śmierci, nie ma chorób ani wypadków. Ucięty palec magicznie odrasta, nadziany na metalowy płot mężczyzna następnego dnia jest zdrów jak ryba. W tym świecie wszyscy są uśmiechnięci, mają pracę i domy, które wciąż urządzają, przemeblowują lub remontują. Wszędzie jest czysto, schludnie i przyjemnie. Wszystko przychodzi bez wysiłku: praca, seks, pieniądze, związek. Nowa kochanka jest równie dostępna co wazon do salonu. Nic tylko brać i cieszyć się.  Brzmi to jak raj. Jeśli jest nim jednak w rzeczywistości, to jest to raj wymyślony przez kierowników wielkich międzynarodowych korporacji, którzy szczęście swoich pracowników sprowadzają do posiadania dóbr materialnych. I jak na porządną korporację przystało, za przywileje trzeba płacić. Tu ceną jest brak emocji i zmysłowych doznań. Chcesz mieć wannę w salonie? Nie ma sprawy! Spróbuj jednak sobie zażyczyć czekolady mającej smak lub zapach. To okaże się niemożliwe. Jeśli jednak ktoś byłby na tyle głupi, by walczyć o prawo do odczuwania, to pod ręką są zawsze czujne i dyskretne służby porządkowe, które delikwenta sprowadzą do pionu.  ""Kłopotliwy człowiek"" to rewelacyjna czarna komedia, którą z czystym sumieniem mogę polecić wszystkim fanom północnego humoru. Lien wykorzystuje znane antyutopijne chwyty, jak choćby z ""1984"" czy ""Miasteczko Pleasantville"", by stworzyć przedziwny, intrygujący, absurdalny świat rodem z telewizyjnych reklam. W świecie reklamy wszyscy są zawsze uśmiechnięci i szczęśliwi. Radość zapewnia im sosnowy zapach płynu do spłukiwania toalet, a w ekstazę wprowadza najnowszy zestaw wypoczynkowy. Twórcy reklamówek przekonują nas, że to właśnie taki styl życia powinniśmy prowadzić. Wystarczy tylko kupować, kupować, kupować, a wszystkie problemy znikną. Reżyser wyraźnie pokazuje, że jest to iluzja i do tego bardzo niebezpieczna.  Zanim następnym razem sięgniesz drogi widzu po kawę, zastanów się, czy rzeczywiście jej zapach przyciągający kochanków jest tym, co przyniesie ci szczęście. ""Kłopotliwy człowiek"" prowokuje do spojrzenia na współczesny, materialistyczny do cna świat z nowej perspektywy. Morał ma może mało oryginalny, lecz za to fantastycznie zostaje on podany.  Drugi pełnometrażowy film Jensa Liena chwilami ociera się wręcz o wielkość, jednak reżyserowi zabrakło nieco doświadczenia i wyczucia, by uchwycić tę delikatną nić arcydzieła. Ostateczne dzieło momentami jest nieco zbyt rozwlekłe, co odczuwa się najwyraźniej pod sam koniec filmu. Pragnienie domknięcia historii nie zawsze jest najlepszym rozwiązaniem. Tu spokojnie Lien mógł obraz zakończyć wcześniej darując sobie końcową sekwencję, która osłabia jedynie wymowę wcześniejszych scen. Jest to jednak tylko niewielka niedogodność, która nie zmienia faktu, iż ""Kłopotliwy człowiek"" to pierwszorzędna, surrealistyczna i miejscami nieco makabryczna komedia.  Warto obejrzeć. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Hannibal. Po drugiej stronie maski (2007),5,"Gdy studnia ze świeżymi konceptami wysycha do reszty, trzeba sięgnąć po pomysły z zamrażarki. Tylko od realizatorów zależy, jaki produkt otrzymamy: nudnego gniota (""Superman: Powrót"") czy emocjonującą powtórkę z rozrywki (""Batman - Początek""). Najnowszy film Petera Webbera sytuuje się gdzieś pomiędzy wymienionymi produkcjami: próbuje wnieść nową jakość do serii, ale zbyt często zamienia się w prymitywny thriller.  Reżyser ""Po drugiej stronie maski"" postawił sobie zadanie, by pokazać, jak grzeczne dziecko z arystokratycznej rodziny zamienia się w psychopatycznego potwora. Uzasadnienie okazuje się przerażająco banalne: tragiczna śmierć rodziców i jeszcze tragiczniejsze zejście młodszej siostrzyczki (zjedzona przez grupę żołnierzy-degeneratów). Reszta filmu to już tylko zemsta na prześladowcach i próba sił między Hannibalem a komisarzem policji dręczonym przez wojenne traumy. Niewiele w tym napięcia, więc Webber posiłkuje się wymyślną makabrą. Ci, którzy chcieliby drugiego ""Milczenia owiec"", muszą przygotować się na spory zawód.  Twórcy próbują momentami nadać swemu dziełu głębi, ale trudno pozbyć się wrażenia, że jest to usilne przerabianie standardowego produkcyjniaka na sztukę. Trzeba ich jednak pochwalić za znakomity wybór głównego aktora. Gaspard Ulliel jako Hannibal magnetyzuje, przeraża, pociąga? Ponoć w ramach przygotowań do roli wziął udział w kilku sekcjach zwłok i był zachwycony! Czy uda mu się wytrzymać porównania z najbardziej znanym odtwórcą roli Lectera - sir Anthonym Hopkinsem? To już kwestia gustu. U mnie ma ogromnego plusa za umiejętne naśladowanie środków aktorskich swego legendarnego poprzednika bez popadania w parodię.  W skład materiałów dodatkowych na płycie wchodzi zwiastun ""Po drugiej stronie maski"" (bardziej przerażający niż sam film) oraz zapowiedzi innych tytułów dystrybuowanych przez SPI: ""Next"", ""Messengers"" i ""Asterix na olimpiadzie"". Ścieżka dźwiękowa (zarówno angielska jak i z polskim lektorem) została zapisana w standardzie Dolby Digital 5.1. Obraz ma format 16:9. Paradoksalnie nowy ""Hannibal"" nie jest przeznaczony dla fanów psychiatry-kanibala (a tych jest całkiem sporo), lecz miłośników krwawego kina gore. Taki zwrot w serii nie budzi większego entuzjazmu."
RoboCop (1987),9,"""RoboCopa"" nikomu przedstawiać nie trzeba. Czy się komuś to podoba, czy nie, jest to film znakomity i na swój sposób nowatorski. Historia gliniarza, który po śmierci zostaje opakowany w kilogramy nierdzewnej, błyszczącej blachy i tak przystrojony zwalcza przestępczość, jest czymś więcej niż zwyczajnym filmem sensacyjnym. Po pierwsze, to znakomity film akcji, ze znakomitymi efektami specjalnymi, które mimo upływu czasu wciąż robią wrażenie (bez przesady, ale zawsze). Po drugie, to nowatorska w formie narracyjnej wizja świata korporacji, która bynajmniej się nie zestarzała.  Paul Verhoeven to kawał perwersa. Uwielbia bawić się kinem, przemocą, seksem, gatunkami i wszelkimi innymi takimi. Holenderski reżyser to także spec od budowania napięcia i ukrywania w komercyjnych filmach drugiego dna, będącego zazwyczaj drapieżną krytyką współczesnego społeczeństwa. Takie subwersywne gierki najlepiej obrazują ""Żołnierze kosmosu"", będący pomieszaniem soap opery dla nastolatków w faszystowskiej oprawie z krwawą jatką.  ""RoboCop"" był filmem, który ze względu na swój olbrzymi sukces otworzył szeroko drzwi Hollywood przed Verhoevenem. To także dzieło, w którym reżyser wypróbował chwyty narracyjne, takie jak przeplatanie filmu wiadomościami czy reklamami, które wykorzystywał w niektórych późniejszych dziełach. Całość dopełnia wspaniale stworzona wizja betonowo-stalowej pustyni przyszłości obraz korporacji, rozpadającego się społeczeństwa turbokapitalizmu. I co najważniejsze wyraziści bohaterowie i złoczyńcy.  Wrażenie robi nie tylko sam film, ale i to jak został opakowany. Specjalne dwupłytowe wydanie zawiera nie tylko wersję reżyserską filmu, ale i możliwość obejrzenia filmu z komentarzem twórców. Należy tutaj szczególnie pochwalić dystrybutora, ponieważ autorskie komentarze to coś, co stanowi istotę wydań dvd i nierzadko pretekst do zakupu filmu.  Widz ma także dostęp do niewykorzystanych scen, materiałów z realizacji filmu, galerii fotosów, oryginalnych zwiastunów i reklamówki telewizyjnej. Dodatkowo na płytach znajdują się dokumenty poświęcone przestępczości w Detroit, wywiady z twórcami, którzy opowiadają o tym, co złożyło się na to, że ""RoboCop"" stał się nie tylko przebojem filmowym, ale i fenomenem kultury popularnej. A także niezwykle ciekawy dodatek poświęcony tworzeniu efektów specjalnych. Całość sprawia, że każdy koneser dvd powinien czuć się usatysfakcjonowany zarówno filmem, jak i wydaniem."
Ratatuj (2007),9,"Pixar nie popełnia błędów. ""Ratatuj"" to znowu ta sama genialna mieszanka dzikiego poczucia humoru, pierwszorzędnej animacji i beczki pomysłów, których mógłby pozazdrościć każdy szanujący się scenarzysta. Czy obrzydliwe stworzenie może być mistrzem kuchni? Reżyser Brad Bird nie widzi w tym żadnego problemu.  Szczur Remy to znawca dobrego jedzenia. Rodzina nie docenia jego pasji, bo przecież ""żarcie to żarcie"". Nasz mały przyjaciel ma jednak szczęście: dane jest mu widzieć ducha właściciela restauracji - geniusza kulinarnego, który w dodatku dysponuje przepisem niesamowitej potrawy. Remy wchodzi w układ z młodym kuchcikiem zaczynającym właśnie pracę w lokalu zmarłego. Obaj bohaterowie robią furorę w Paryżu...  Twórcy pompują w film wystarczającą dawkę dowcipu, by całość działała niczym dobry szampan. W przeciwieństwie do większości zwierzęcych bohaterów z filmów animowanych, które ostatnimi czasy gościły na naszych ekranach, Remy ma Osobowość. Odzywa się rzadko, ale charyzmą i zaangażowaniem bije na głowę ostatniego ""Shreka"" i resztę ""Stefanów Malutkich"". Igraszki szczura i młodego adepta gotowania mają w sobie atomowy ładunek energii, co przekłada się na pierwszorzędną rozrywkę u widza. Nie będę rozpisywać się nad jakością animacji - jest tak fenomenalna, że recenzja kleiłaby się od cukru bogatego w związki ocho-achowe.  W odróżnieniu do ""Iniemamocnych"" (poprzedni film Birda) ""Ratatuj"" nie bawi się w piętrowe odniesienia do kultury popularnej. Jest jak kuchnia francuska: smakowity i lekki, choć z dawką ambicji. Remy to ""ghostcook"" (przez analogię do ghostwritera) - mistrz, który wykorzystuje swój talent, by gwiazdą stał się kto inny. Czuć tu refleksję nad losem artystów zmuszonych pracować dla miernot show-bussinesu brylujących w świetle reflektorów.  Gdzieś w tle błąka się oczywiście morał, ale całość ginie pośród cudów dla podniebienia i oczu. ""Ratatuj"" sprawdza się zarówno jako program kulinarny (nic dziwnego, że autorzy polskiego dubbingu zatrudnili do jednej z ról Karola Okrasę) i bajka dla milusińskich. Starzy i młodzi do kina marsz! A po filmie wycieczka do dobrej restauracji - trzeba jakoś uczcić kolejny sukces Pixara."
Piękność w opałach (2006),7,"Pieniądze szczęścia nie dają, lecz w szczęściu nie przeszkadzają. A kiedy żyjesz w postkomunistycznych Czechach, starając się wyjść na swoje i utrzymać dom, szczęście okazuje się wartością mocno przereklamowaną.  Współczesne Czechy. Jarda i Marcela wraz z dziećmi mieszkają w zrujnowanym przez powódź domu. Jarda próbuje zarobić na remont, ale jako mechanik nie zarabia zbyt wiele. Z tego też powodu wdał się w ciemne interesy, związane z kradzionymi samochodami. Jeden z nich zaprowadzi go do. Tymczasem Marcela ma już dość takiego życia. Owszem, seks z Jardą jest wspaniały, lecz cóż jej po nim, kiedy pieniędzy brak.  I oto pojawia się on, bogaty, dojrzały pan. Czech, od lat mieszkający we Włoszech. Przyjechał rozwiązać sprawy związane ze swoim dawnym domem i został okradziony, a jego samochód trafił do zakładu prowadzonego przez Jardę. Pierwsze spotkanie Marceli i Evzena nie będzie zbyt szczęśliwe. Nie będzie też ostatnim. Ona jest atrakcyjna i w potrzebie, on - bogaty i chętny do pomocy. Cóż prostszego, jak z okazji skorzystać.  Losy Marceli nie są wyjątkiem. W tle inne postaci również próbują się na wszystkie możliwe sposoby ustawić. Jak choćby Richard, kochanek matki Marceli. Żyje sobie na cudzy koszt, a jednak nie ma zrozumienia dla innych w potrzebie. Czy też sąsiadka, wiecznie nieszczęśliwa, wiecznie potrzebująca pomocy i uważająca, że jej się ta pomoc należy i wcale nie musi być za nią wdzięczna.  To niezwykle interesujące, że Hrebejk, który kilka lat temu nakręcił nominowany do Oscara ""Musimy sobie pomagać"", teraz prezentuje historię zaprzeczającą tamtej tezie. W tym filmie osoby pomagające innym to frajerzy, których należy doić, oszukiwać, wyzyskiwać i wykorzystać do cna. Podaj dłoń, a całe stado darmozjadów i krętaczy zeżre ci całą rękę. Gorzka konstatacja ""Piękności w opałach"" jest taka, iż kapitalizm nie sprzyja integracji ludzi i kultywowaniu dobrych obyczajów.  Jednak mimo ostrego, krytycznego komentarza wobec aktualnej rzeczywistości, Hrebejk nie jest twórcą mściwym. Wobec swoich bohaterów zachowuje ironiczny dystans, lecz jednocześnie nie przekreśla nikogo. ""Piękność w opałach"" pozostaje obrazem ciepłym i nieco melancholijnym, trafnie diagnozującym współczesny świat nie tylko Czech, ale również i Polski.  Jak zwykle w filmie Hrebejka wyraziste postaci zostały perfekcyjnie odegrane przez całą obsadę. Najbardziej zapamiętuje się Jiríego Schmitzera w roli Richarda, typa odrażającego i chamowatego, do którego jednak trudno czuć odrazę, zwłaszcza po końcowych scenach. Świetnie zagrały Jana Brejchová i Emília Vásáryová jako matki głównej pary. Role niewielkie, a mimo to odegrane z pasją i zaangażowaniem. Na uwagę zasługuje również scenariusz Petra Jarchovskýego, który z wielkim wyczuciem, wręcz znawstwem, zbalansował momenty komiczne z tragicznymi.  Hrebejk raz jeszcze wyjmuje swoje magiczne filmowe zwierciadło i pozwala się w nim przejrzeć kinowym widzom. Świat jaki prezentuje daleki jest od ideału, jednak ponieważ reżysera nie interesuje propaganda, nie jest on obrazem stronniczym. Hrebejk raz jeszcze udowadnia, że aktualnie jest jednym z najlepszych i najważniejszych czeskich twórców kina. Jakie szczęście, że jego filmy trafiają i do Polski. "
Ktoś całkiem obcy (2007),5,"Wszyscy kłamią. Wszyscy udają. Wszyscy wykorzystują wszystkich. Jednak najgorsze jest to, do czego ludzie są zdolni w obronie zżerających ich od środka tajemnic. Tę mroczną stronę naszej natury próbuje zgłębić James Foley w swoim najnowszym filmie ""Ktoś całkiem obcy"".       Bruce Willis,  Halle Berry  Revolution Studios  Bohaterką obrazu jest piękna i utalentowana dziennikarka śledcza, która jest tak dobra w przybieraniu cudzych tożsamości, że nawet dla gazety pisze pod pseudonimem, i to męskim. Jednak najnowsze zadanie będzie wymagało od niej pełnej mobilizacji sił i umiejętności. Oto na jej drodze pojawia się dawno niewidziana 'przyjaciółka"", która niemal wprost szantażuje ją, by ta zajęła się sprawą pewnego bogatego szefa agencji reklamowej. Kiedy tydzień później dziewczyna zostaje znaleziona martwa, dziennikarka rozpoczyna prywatne śledztwo, przekonana, że mordercą jest ów szef bojący się utracić pieniądze żony, gdyby wyszedł na jaw jego romans. Czy jednak aby na pewno wszystko jest tak proste, jak się wydaje?  Foley najwyraźniej zakosztował w skomplikowanych grach pozorów. Jednak tym razem zaprosił widzów do świata mrocznego, przesyconego śmiertelnie niebezpiecznymi tajemnicami i chorobliwym fascynacjami. W ""Ktoś całkiem obcy"" zaprezentował całą gamę bohaterów, z których żaden tak naprawdę nie jest postacią pozytywną. Wszyscy manipulują innymi, udają, skrywają obsesje i namiętności, zdradzają, szpiegują, oszukują i kłamią. Czasem czynią to z niskich pobudek osobistych, czasem ich motywy są nieco bardziej szlachetne. Nie zmienia to jednak faktu, że zdaniem reżysera współczesna cywilizacja oparta jest na fałszu i iluzji. Wszystko jest w porządku, póki te tajemnice są pilnie strzeżone. Problemy, i to śmiertelne, zaczynają się, kiedy ktoś je odkryje... a zawsze ktoś taki się znajdzie.       Giovanni Ribisi,  Halle Berry  Revolution Studios  Reżyser wraz ze scenarzystami stworzył niezwykle interesującą i wciągającą historię. Sama intryga została bardzo dobrze skonstruowana, a postaci są na tyle wyraziste, by zaciekawiły nawet wybrednego widza. Tym bardziej nie rozumiem, dlaczego Foley nie pozostawił bohaterów w spokoju i zaczął manipulować narracją. Jakby nie wierząc w siłę przyciągania postaci, postanowił ""podrasować"" fabułę akcentując piękne wdzięki Halle Berry i naprawdę szalony wyraz twarzy Ribisiego. Niestety zabiegi te przynoszą skutek odwrotny do zamierzonego. Zamiast wzmacniać film, osłabiają całą konstrukcję, miejscami budząc wręcz irytację, a kiedy pojawiają się napisy końcowe, pozostaje w widzu mocne poczucie niedosytu i rozczarowania.  Foley nie dorósł tym razem do nadziei, jakie rozbudził swoim poprzednim filmem i znów obniżył poziom. Słabości obrazu są prostą konsekwencją jego błędnych decyzji. Nie można się za to przyczepić do trójki głównych aktorów: Berry, Willis i Ribisi. To oni rozjaśniają całą tę produkcję. Oczywiście dla fanów perfekcyjnych kształtów Halle Berry fabuła jest w zasadzie bez znaczenia. Oni film uznają za sukces w momencie, w którym aktorka pojawia się w czerwonej sukience.       Halle Berry  Revolution Studios  DVD z filmem ""Ktoś całkiem obcy"", jakie otrzymują polscy widzowie, to pełne wydanie obrazu Foleya. Oznacza to, że otrzymujemy nie tylko sam film, lecz również dodatki, w tym materiał o realizacji. Warto się nim zainteresować, bo twórcy zwracają tam uwagę na kilka zastosowanych w filmie chwytów wizualnych, które mogły niektórym widzom umknąć podczas seansu. Obraz oczywiście panoramiczny (format 2.40:1). Do wyboru są cztery ścieżki dźwiękowe, w tym oryginalna i polski lektor. Wszystkie są w formacie DD 5.1. Dla uczących się języków obcych dostępne są napisy w 15 językach świata."
Grindhouse: Planet Terror (2007),7,"Kto lubi krwawe pulpety przystrojone w finezyjne dodatki w postaci apetycznej dziewuchy z karabinem maszynowym zamiast nogi, szalonego naukowca kolekcjonującego obcięte jądra oraz rozkładających się genitaliów Quentina Tarantino - ten na pewno będzie usatysfakcjonowany. Inni zaś? A kogo obchodzą inni, kiedy na ekranie zebrała się grupa przyjaciół gotowa posiekać i zalać posoką każdego, kto się nawinie.  Fabułka, jak to w kinie exploitation, jest pretekstowa i raczej idiotyczna. Służy ona otwarciu się na wszelkie możliwe, dziwaczne i absurdalne pomysły, w których przeplatają się ciało, przemoc i broń. Mamy więc małe miasteczko w Teksasie, które pada ofiarą działania tajemniczej substancji zamieniającej mieszkańców w zombie. Mamy zbuntowany odział wojskowy, małomiasteczkowego szeryfa, lekarza i jego niewierną żonę, striptizerkę, która chce zostać komikiem oraz tajemniczego meksykanina, który szybciej strzela niż większość bohaterów myśli. Wszystkie te postacie i wątki przeplatają się ze sobą jak u Altmana na mocnych prochach. Całość zaś prowadzi do epickiego finału, który powie nam coś nie coś o poświęceniu, ofierze i przeznaczeniu.  Co by nie mówić, Robert Rodriguez to jednak nie Tarantino. Panowie co prawda się kumplują, świetnie razem bawią się przemocą i kinem, ale? Tarantino to filmowe zwierzę. Człowiek, który instynktownie wyczuwa kino. Sam odcinając się od jakichkolwiek intelektualnych inklinacji swoich dzieł, przyprawia zarazem o ból głowy krytyków doszukujących się w nich ukrytych znaczeń. Rodriguez zaś to po prostu człowiek zdolny. Nic więc dziwnego, że ""Planet Terror"" nie umywa się do ""Death Proofa"". Brak mu subtelnej przewrotności, wielopoziomowości i płynności (chociaż świadomie maskowanej długimi dialogami o niczym) filmu Tarantino.  Wszystkiego jest w filmie Rodrigueza więcej. Akcja biegnie jak szalona, napędzona hordami zombie i maszynową nogą uroczej Cherry. A jednak momentami film osiada na mieliźnie znużenia. Za dużo tego wszystkiego i za fajnie. Najnormalniej na świecie Rodriguez za bardzo się stara i to go momentami gubi. Jeżeli jednak nie wymagamy niczego więcej niż bezpretensjonalnej zabawy flakami, to nie powinniśmy narzekać. Momenty słabsze przeplatane są tu z perełkami w postaci np. wątku matki i dziecka. Wiadomo, że kino amerykańskie ma dwa tabu: żadnego zabijania zwierząt i dzieci. Jak jednak wiemy, granice są po to, aby je przekraczać. Warte odnotowania jest też mistrzowskie, epickie z ducha zakończenie. Do języka potocznego przejdzie zapewne kilka powiedzonek z ""Planet Terror"", w tym wywołujący orgiastyczne spazmy śmiechu dowcip o przyrodzeniu papieża.  W filmie Rodrigueza nie ma świętości i nie ma ograniczeń. Jest tylko krew, flaki i jasne reguły. Każdy wie, co sobie serwuje, kupując bilet na ""Planet Terror"", i to dostaje. Nie będzie więc szlochów i żali, jak to bywało w przypadku filmu Tarantino, że to nie to, bo zabrakło rozmów w stylu ""Pulp Fiction"", że za mało akcji itd... Ja twierdzę, że ""Death Proof"" stoi nieporównanie wyżej niż dziełko Rodrigueza. Nie wątpię jednak, że ""Planet Terror"" znajdzie większą rzeszę admiratorów, którzy z całą pewnością otrzymają to, za co zapłacili i jeszcze więcej gratis."
Godziny szczytu 3 (2007),4,"Fani serii są zapewne zachwyceni. Wyszczekany detektyw Carter i powściągliwy inspektor Lee wrócili po dobrych sześciu latach. Może to i nawet fajnie, ale szczytowanie po raz trzeci bywa czasem męczące. I dla widzów, i dla twórców.  Ludzie, jak wiadomo, od zawsze wiążą się w pary. Kobieta z mężczyzną, pies z policjantem, chudy z grubym, wysoki z niskim, ładna koleżanka z brzydką koleżanką. Na tym nieprzystawaniu do siebie twórcy budują fabuły od początku kina. Jeżeli do tego dodamy, że różnica w fizjonomii pociąga za sobą różnice w charakterze, to mamy gotową parę bohaterów, którzy powinni ponieść akcję filmu i w zależności, z jakim gatunkiem mamy do czynienia, sprawić byśmy płakali lub śmiali się.  Ta stara jak świat recepta sprawdziła się w przypadku pierwszej części ""Godzin szczytu"". Filmy Ratnera to potrawa przypominająca nieco ""Zabójczą broń"" dla nastolatków w stylu egzotycznym. Wszystko jest jednak odpowiednio inaczej wymieszane. Tak więc czarnoskóry glina jest wygadany i swoim nieustającym kłapaniem oraz ciętym jęzorem buduje dowcip. Żółty policjant jest człowiekiem grzecznym i ugładzonym (wiadomo - Chiny, Konfucjusz i inne takie). Czarny bierze wszystkie dziewuchy, bo jego urokowi żadna nie jest w stanie się oprzeć. Żółty niby jest pierdoła, ale jak zacznie wymachiwać rękami i nogami, to czarnoskóry bohater wymięka. Dwa kraje, dwie kultury, dwa style walki i bycia - i mamy gotowy produkt uniwersalny.  W trzeciej części serii bohaterowie trafiają do Paryża. Wszystko z powodu triady, która gotowa jest wszelkimi metodami chronić swojej tajemnicy. Na miejscu spotykają m.in. uprzedzonego do Stanów taksówkarza oraz tajemniczą, seksowną dziewczynę, która zarabia na życie występami w nocnym klubie. Jak się to wszystko streszcza, to wydaje się, że wszystko co być powinno, rzeczywiście się tu znajduje, zawinięte w nowe europejskie opakowanie. Rzecz jednak w tym, że jakkolwiek rozrywkowe kino akcji zbyt głębokiej, a nawet specjalnie logicznej fabuły mieć nie musi, to jednak powinna ona choć trochę zaprzątać widza. Tutaj wszystko jest na siłę. I trudno mi sobie wyobrazić kogoś, kogo rzeczywiście interesuje, co się stanie z naszymi bohaterami. Wygląda to tak, jakby Tucker, Chan i Ratner umówili się, że zrobią ten film, bo każdy chciałby zmienić meble w sypialni. Trzeba więc było szybko napisać scenariusz i brać się do roboty, aby mieć to już z głowy.  ""Godziny szczytu"" to przede wszystkim Jackie Chan. Tucker, będący swoją drogą całkiem przyzwoitym komikiem, filmu by nie pociągnął. Nie chodzi o to, że się obaj panowie uzupełniają, ale o fenomenalne sekwencje akcji. Jackie Chan potrafi ze scen walki uczynić prawdziwe majstersztyki, a co więcej, są one pełne świeżości, witalności i humoru. Ja przynajmniej stanowczo wolę ekwilibrystykę Chana niż pompatyczne, nadęte powietrzne balety w stylu ""Hero"". Tym razem to właściwie jedyny element, który ratuje trzecią odsłonę serii przed klęską.  Chan to człowiek, który ciężką pracą wypracował sobie sukces w Ameryce. Początkiem była ""Draka w Bronkksie"", a przełomem - ""Godziny szczytu"". Widać, że z każdym rokiem czuje się on coraz lepiej w amerykańskiej fabryce snów. Brett Ratner to sprawny rzemieślnik kina akcji. Tym bardzie, więc rezultat jest rozczarowujący. Jedyne, co naprawdę zabawne w ""Godzinach Szczytu 3"" to Roman Polański, który małą rólką francuskiego komisarza kradnie kolegom zza oceanu cały film. Jak widać, Polak potrafi."
Nie mów nikomu (2006),7,"Francuzi są nieustającym źródłem inspiracji dla Amerykanów. Co chwilę słyszy się o kolejnym filmie znad Sekwany, który zostanie przerobiony przez wielkie wytwórnie w Hollywood. Teraz Francuzi postanowili pójść o krok dalej i wykorzystać amerykańską historię i zrobić z tego atrakcyjny film, który z całą pewnością doczeka się angielskojęzycznego remake'u.  Tak oto powstał thriller ""Nie mów nikomu"" będący adaptacją powieści poczytnego amerykańskiego pisarza Harlana Cobena, znanego również w naszym kraju. Bohaterem filmu jest Alex Beck, pediatra, który od lat nie może pogodzić się z tajemniczą śmiercią swej żony. Nierozłączna para wyjechała nad jezioro, gdzie po raz pierwszy zakochali się w sobie, gdy byli jeszcze dziećmi. Wystarczyła chwila nieuwagi, a ona nie żyła, zaś Alex nieprzytomny trafił do szpitala.  Po latach w rejonie jeziora odkryte zostają zamordowane ciała. Policja podejrzewa, że mają one coś wspólnego z tamtym zabójstwem. Odżywają podejrzenia, że pogrążony w żałobie Beck być może jest bezpośrednio lub pośrednio zaangażowany w nagłą śmierć żony. Tymczasem Alex ku swemu wielkiemu zdumieniu otrzymuje mail świadczący o tym, że jego zmarła żona żyje i ma się całkiem dobrze. Tak rozpoczyna się wielowątkowe śledztwo pełne dramatycznych zwrotów akcji i mrocznych tajemnic, których źródłem jest zawsze i wszędzie grzeszna natura człowieka.  ""Nie mów nikomu"" to intrygujący, zrealizowany w klasycznym stylu thriller, który łączy w sobie elementy kryminału z opowieścią szpiegowską. Intryga jest bardzo dobrze skonstruowana i przemyślana, co powinno sprawić radość wszystkim fanom skomplikowanych i niejasnych historii. To w duże mierze zasługa powieści Cobena, który być może pisze książki hurtowo, lecz dokładnie wie, czego oczekują od niego odbiorcy.  Nic w tym filmie nie jest takie, jakim się z początku wydaje. Historia plącze się i gmatwa, tak że w pewnym momencie ma się nieodparte wrażenie uczestniczenia w konflikcie na skalę globalną. Kiedy otrzymujemy rozwiązanie, proste i zdawać by się mogło banalne, widz pozostaje zaskoczony, wręcz zdumiony, że tak prosta opowieść mogła zostać tak atrakcyjnie pogmatwana.  Guillaume Canet, reżyser i scenarzysta ""Nie mów nikomu"", którego polscy widzowie znają raczej jako aktora, całkiem nieźle poradził sobie z przeniesieniem powieści na duży ekran. Widać, że rozumie on Cobena i potrafi jego zamysły przetłumaczyć na język obrazów. Jednak Canet jest w swych działaniach zbyt dosłowny. ""Nie mów nikomu"" miejscami ogląda się jak ruchomą ilustrację książki, jakby reżyser nie do końca uwolnił się od literackiego pierwowzoru. W ten sposób powstał obraz interesujący, lecz pozbawiony autonomiczności. Dodatkowo Canet pozwolił sobie na długie ujęcia mające chyba nadać całości poetycką lekkość i pogłębić 'nastrój'. Zabieg nie jest trafiony, ponieważ prowadzi jedynie do niepotrzebnego przeciągania sekwencji łączących jedną książkową scenę z drugą.  ""Nie mów nikomu"" mimo swych scenariuszowych niedociągnięć jest jednak dobrze skrojonym thrillerem. Fani Cobena, których jest w naszym kraju dość wielu, nie powinni poczuć się zawiedzeni. Dziwi mnie tylko to, że to dopiero pierwsza kinowa adaptacja prozy autora i do tego dokonana we Francji. Jestem jednak przekonany, że kolejne jego książki również trafią na duży ekran."
Gwiezdny pył (2007),7,"Latające statki. Wiedźmy szukające eliksiru wiecznej młodości. Książęta krwi walczący o tron. Spadająca gwiazda, która okazuje się kobietą. Młody mężczyzna, który wyrusza, by zdobyć serce swej wybranki. Czy może z tego powstać film, który zainteresowałby normalnego, racjonalnie myślącego człowieka? Może, odpowiadają twórcy ""Gwiezdnego pyłu"" Matthew Vaughn i Neil Gaiman i zapraszają wszystkich w magiczną podróż, której celem jesteś ty sam, drogi widzu.  Podróż zaczynamy w niewielkie angielskiej wiosce, zwanej Mur. Nazwa pochodzi od muru, jaki rozciąga się tuż za miasteczkiem. Co kryje się po drugiej stronie, tego nie wie nikt, gdyż nikomu muru przekroczyć nie wolno. Naszym przewodnikiem w podróży będzie młody chłopak Tristan Thorn, który chcąc udowodnić wybrance swego serca jak bardzo ją kocha, postanawia wybrać się za mur. Ma przynieść stamtąd kawałek gwiazdy, która właśnie spadła na Ziemię. Tak rozpoczynamy wycieczkę po krainie wyobraźni, gdzie spotkamy złe wiedźmy zamieniające ludzi w zwierzęta i odwrotnie, ambitnych królewiczów wydzierających sobie życie w walce o tron, ekscentrycznych łowców błyskawic i uwięzione księżniczki. A wszystko po to, by widz zrozumiał, jak wielką rolę w życiu odgrywa prawda i uczciwość wobec samego siebie. ""Gwiezdny pył"" to bowiem baśń w najprawdziwszym tego słowa znaczeniu, zachęcająca do poznawania siebie i działania zgodnie z własną naturą.  Film Matthew Vaughna to adaptacja powieści Neila Gaimana o tym samym tytule. Książkowy ""Gwiezdny pył"" to czyste źródło żywej, niczym nie skrępowanej wyobraźni. To kwintesencja baśni, którą Gaiman przygotował specjalnie dla współczesnego czytelnika. Więcej: dla współczesnego dorosłego czytelnika. Gaiman wyraźnie podkreśla w ""Gwiezdnym pyle"", że to, czego brak dzisiaj ludziom, to wyobraźni i wiary. Żyjemy obwarowani murem zdrowego rozsądku i wzbraniamy się przed wkroczeniem w nieznany obszar tego co irracjonalne. Lecz to właśnie tam kryją się prawdziwe uczucia, nasze pasje, prawda o nas samych. Paradoksalnie bez świata marzeń, pogrążamy się w iluzji, która tłamsi i osacza nas dzień po dniu.  Oczywiście w filmie odnajdziemy zaledwie cień tej mocy i magii, jaka charakteryzowała książkę. Zresztą Vaughn chyba zdawał sobie sprawę ze swych ograniczeń i nie starał się za wszelką cenę przenieść ducha powieści, lecz poszedł w kierunku tego, co Hollywood wychodzi najlepiej - widowiska. To była ryzykowna decyzja, gdyż wysokobudżetowe produkcje mają to do siebie, że są puste. Vaughn, choć nie uniknął wszystkich pułapek, okazał się na tyle sprawnym reżyserem, że w filmowym ""Gwiezdnym pyle"" odnajdziemy ducha książkowej magii. Zaledwie echo, to fakt, ale to i tak wiele.  ""Gwiezdny pył"" oczaruje widza zapierającymi dech w piersi panoramami, fantastycznymi efektami specjalnymi i monumentalną muzyką. Jest tu wszystko, co powinno się znaleźć w wielkiej, zrealizowanej za olbrzymie pieniądze produkcji. Są też i wady. Co najmniej jedna trzecia filmu to nie wnoszący nic do filmu sceny wędrówek bohaterów. Poza wspaniałymi zdjęciami nic one nie dają, a tylko przedłużają film, który trwa przez to ponad dwie godziny. Głęboka wymowa książki zostaje tutaj spłycona do kilku znanych i nieco wyświechtanych frazesów. Przełknąć je można tylko i wyłącznie dzięki ładnemu opakowaniu.  Pozostał jednak humor Gaimana. Tak, nieco go złagodzono, ugrzeczniono, lecz pozostało go i tak na tyle dużo, by większość widzów wychodziła z kina rozbawiona. Vaughn poszedł w ślady twórców ""Piratów z Karaibów"" jeśli chodzi o połączenie przygody, humoru i efektów specjalnych. To rozwiązanie sprawdziło się tam, sprawdza się również i tu.  Jednak bezsprzecznie największym atutem ""Gwiezdnego pyłu"" jest obsada, idealnie wręcz dopasowana do poszczególnych postaci i wyraźnie znakomicie czująca się w swoich rolach. Charlie Cox w głównej roli Tristana wypada wręcz fantastycznie. Jest rozkosznie nieporadny, cudownie romantyczny i rozczulająco naiwny. Michelle Pfeiffer raz jeszcze pokazuje jaką jest jędzą. I gdyby wszystkie one były tak jak Michelle, jędze miałyby zdecydowanie lepszą reputację. Robert De Niro coraz bardziej nam niewieścieje, ale robi to w sposób przyjemny dla oka. Dla wielu osób Kapitan Szekspir w jego wykonaniu może być prawdziwym szokiem. Moim zdaniem stworzył czarujący epizod. Tych interesujących epizodów jest zresztą więcej i nie sposób ich tu wszystkich wymienić. Jednak to właśnie oni, żywi ludzie a nie zdjęcia, muzyka czy efekty specjalne pozostają z widzem na dłużej i sprawią, że wiele osób miło wspominać będzie czas spędzony w kinie.  ""Gwiezdny pył"" to solidna dawka rozrywki. Hollywood, z dużą pomocą Brytyjczyków, tym razem stanęło na wysokości zadania. Czy mógłby być z tego lepszy film? Zapewne. Czy odbiera to radość z oglądania? W żadnym wypadku. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Dobry agent (2006),8,"Ośmielę się stwierdzić, że po ""Dobrego agenta"" w reżyserii Roberta De Niro warto sięgnąć dopiero teraz, gdy pojawił się na płytach DVD. Biorąc pod uwagę jego długość (prawie trzy godziny) i energię kinetyczną (porównywalną ze stemplowaniem znaczków na poczcie), w kinie mógł większość widzów jedynie zniecierpliwić. Tego tytułu nie warto jednak przegapić, gdyż mamy do czynienia z jedną z najciekawszych prób wniknięcia w mentalność szpiega, z jakimi dane nam było zapoznać się dzięki X Muzie. Wystarczy odrobina dobrej woli i cierpliwości, by na końcu tej podróży doczekać się sporej kinomańskiej satysfakcji.  Tytułowy ""Dobry agent"" to Edward Wilson - pan o wyglądzie pracownika urzędu skarbowego (nic dziwnego, że nikt go nie lubi), a w rzeczywistości ważna osobistość amerykańskiego wywiadu. Grający tę postać Matt Damon wyposaża ją w kamienny wyraz twarzy, dzięki czemu nigdy nie wiemy, co akurat myśli czy czuje. Bohatera poznajemy w 1961 roku, gdy operacja w Zatoce Świń, w którą był zaangażowany, ponosi fiasko. Następnie cofamy się do 1939 - Wilson właśnie kończy studia i dostaje propozycję współpracy z wywiadem. Te dwa plany czasowe będą się ze sobą przeplatać, tworząc złożony obraz sytuacji politycznej połowy XX wieku.  Miłośnicy Bonda nie mają tu czego szukać - twórcy przedstawiają profesję szpiega jako nudne, stresujące zajęcie, które nie sprzyja w dodatku życiu osobistemu. Wilson ma co prawda olśniewającą małżonkę (graną przez boską Angelinę Jolie), ale brak mu czasu, by ją zaspokoić (wariat czy jak?!). Równie kiepsko wyglądają stosunki z synem. Wystarczy wspomnieć, że bohater poznaje go, gdy ten ma pięć lat. Jest tu zaledwie parę scenek, w których widać niepewne próby nawiązania nici porozumienia. Spychana od zawsze na czwarty plan latorośl spróbuje zdobyć akceptację ze strony ojca, idąc w jego ślady. Będzie to miało nieoczekiwane skutki...  De Niro wraz ze swoim scenarzystą Erikiem Rothem stawiają dyskusyjną tezę, jakoby Zimna Wojna ze Związkiem Radzieckim nie miała najmniejszego sensu, gdyż kolos zza żelaznej kurtyny był jedynie ""wielką, rozdętą, gnijącą krową"". Krowa miała jednak kopyta w postaci rakiet, które mogły powędrować w stronę USA. Wilson poświęca całe swe życie, by bronić kraju i świata przed czerwonym wirusem. Choć w ostatnich scenach pozbywa się wrogów niczym Michael Corleone w ""Ojcu chrzestnym"", trudno odczuć przy tym satysfakcję. ""American Way of Life"" wymaga w końcu wielu ofiar. Zbyt wielu?  Wypuszczone przez polskiego dystrybutora wydanie DVD zaopatrzono m.in. w wywiady z twórcami filmu. Oprócz standardowego słodzenia (""to wielki zaszczyt być reżyserowanym przez De Niro"") możemy dowiedzieć się, na jakich autentycznych osobach wzorowano Wilsona oraz jak ciężko było zebrać pieniądze na realizację (tak to już bywa z dobrym i ambitnym kinem). Do tego migawki z planu oraz zwiastun. Całość zaopatrzono w napisy oraz lektora, zaś dźwięk zakodowano w standardzie Dolby Digital 5.1.  Jeśli znudzili was Bourne i 007, sięgnijcie po film o Wilsonie. To skuteczna odtrutka na efekciarstwo współczesnego kina szpiegowskiego."
Madeinusa (2006),7,"Do niedawna mistrzami kina minimalistycznego byli Azjaci. To tam powstawały najlepsze z prostych, cichych, skromnych, przesyconych symboliką i nasyconych emocjonalnym znaczeniem historii. Ostatnio jednak to Ameryka Łacińska wychodzi w tym gatunku na prowadzenie. Dowodem na to mogą być ""Cień"", ""Los Muertos"" czy właśnie wydana na DVD ""Madeinusa"".  Obraz Claudii Llosy rozgrywa się w odludnym zakątku peruwiańskich And w okresie świąt Wielkiej Nocy. Do niewielkiej, odizolowanej od świata wioski zamieszkałej przez Indian przybywa wędrowiec, biały gringo. Mieszkańcy niezbyt chętnie widzą go u siebie. Jest obcy, a oni właśnie szykują się do najważniejszego święta w roku - czasu 'bez Boga'. Wierzą oni, iż od Wielkiego Piątku aż do niedzieli Zmartwychwstania, Bóg jest prawdziwie ślepy. W tym czasie nie obowiązują ich żadne zakazy moralne, mogą uczynić wszystko: kraść, cudzołożyć, pić i bić się. Nic z tego, co uczynią, nie zostanie im policzone jako grzech.  Tytułowa bohaterka to nastolatka, która jest centralną postacią obchodów. Dostąpi zaszczytu odegrania roli Dziewicy Marii składającej syna do grobu. W nagrodę zostanie sama rozdziewiczona przez burmistrza wioski, którym jest nie kto inny, jak jej własny ojciec. Dziewczyna swój los przyjmuje z pokorą, skrycie marząc, że uwolni się kiedyś z wioski i zamieszka w Limie. Niespodziewanie los sprowadza w ten odległy zakątek przybysza z zewnątrz, który może pomóc jej spełnić marzenia. Zdarzenia zaczną rozwijać się, prowadząc nieubłaganie do tragicznego końca.  ""Madeinusa"" Llosy to portret zamkniętej społeczności. Film sprawia raczej wrażenie etnograficznego dokumentu niż fabuły. Przyglądamy się zwyczajnym ludziom od lat żyjącym w niezmiennym rytmie wyznaczanym przez pory roku i religijne święta. Llosa nie stara się komplikować fabuły, nie wymyśla niestworzonych bohaterów. Reżyserka jest ze swoimi bohaterami - ich codzienne zajęcia, jak choćby obieranie kartofli czy rozsypywanie trutki na szczury, oddaje z pieczołowitością, jakby to była najbardziej fascynująca rzecz na świecie. I rzeczywiście, w sposobie, w jaki to pokazuje, jest coś przykuwającego uwagę.  Obraz Llosy to również przypowieść o ignorancji i jej tragicznych skutkach. Nie ignorancji maluczkich, lecz tej wynikającej z poczucia bycia lepszym. Przybysz jest mieszczuchem, białym, wyedukowanym. Na prymitywne warunki życia i religijność, która ma więcej wspólnego z gusłami niż rzeczywistą wiarą, patrzy z góry. Jako człowiek cywilizowany czuje się pewny siebie i ignoruje wszystkie znaki ostrzegawcze. Tymczasem, jak pokazuje reżyserka, odizolowane wspólnoty charakteryzują się bardzo wielką siłą jednoczącą. Obcy jest elementem zaburzającym delikatną równowagę. Jednak dzięki spajającej sile, społeczność zaopatrzona jest w mechanizmy broniące ją przed wpływami z zewnątrz, wobec których obcy stoi na z góry przegranej pozycji.  ""Madeinusa"" to piękne kino zrealizowane najprostszymi środkami. Skromny, bazujący na przemyślanym pomyśle, ze świetnymi zdjęciami i cudownym muzycznym motywem przewodnim film peruwiańskiej debiutantki zaskakuje siłą emocjonalną, czystą naiwnością i całkowitą autentycznością. Dzieło Llosy to kolejny dowód na to, że nie pieniądze, a pomysły decydują o jakości filmów.  Niestety fani minimalistycznego kina muszą przygotować się również na minimalizm polskiego wydania. DVD jest praktycznie pozbawione dodatków, a dźwięk mamy tylko w formacie DD 2.0. Na szczęście obraz pozostał panoramiczny, co rzecz jasna ma znaczenie tylko jeśli dysponujecie odpowiednim telewizorem. "
"Dobranoc, kochanie (2007)",6,"""Dobranoc, kochanie"" to debiut kinowy Jake'a Paltrowa, brata Gwyneth, która w filmie zagrała jedną z ról. Jak większość debiutów obraz ma spore ambicje, które nie do końca zostają zrealizowane. Pomysłowy miszmasz prowadzi do ciekawych fabularnych sytuacji, lecz brak doświadczenia sprawił, że nie zostały one w pełni wykorzystane.  Bohaterem ""Dobranoc, kochanie"" jest 34-letni Gary. Gary powoli dochodzi do takiego punktu w swoim życiu, w którym zaczyna oceniać swoje dotychczasowe dokonania. A nie ma ich zbyt wiele. Zamiast wymarzonej kariery przywarł do tymczasowej roboty, którą wykonuje od siedmiu lat. Jego życie uczuciowe zaś wpadło w pułapkę rutyny, w której nawet słowa ""Kocham cię"" stają się pustym sloganem pozbawionym wszelkiej treści. Na dodatek Gary nie potrafi przejść przez kryzys wieku średniego z równą beztroską co jego przyjaciel Paul...  Jedynym lekiem na pogłębiającą się depresję okazuje się sen, powtarzający się sen. W nim Gary spotyka piękną Hiszpankę Annę, która jest perfekcyjna pod każdym względem. Dzięki niej życie nabiera barw, jednak to tylko życie wyśnione. To prawdziwe rozpada się i pogrąża w chaosie i nie pomoże tu nawet rzeczywiste spotkanie z wymarzoną kobietą.  Jake Paltrow dotyka w swoim pierwszym kinowym filmie kilku ciekawych tematów. Jest to zatem opowieść o kryzysie małżeńskim rozwiązywanym w sposób dość niekonwencjonalny, ale także o realnej zdradzie i cierpieniu, jakie ono przynosi zdradzającemu, a nie zdradzonej. ""Dobranoc, kochanie"" to również komediodramat o paradoksie starcia wyśnionego życia z realną egzystencją.  W każdym z tych tematów widać, że Paltrow ma coś do powiedzenia. Niektóre rozwiązania, niektóre sceny są nawet bardzo dobrze skonstruowane. Jednak reżyser próbuje złapać na raz za ogon zbyt wiele srok i niestety przez to jasny obraz zostaje zmętniony. Widać to przede wszystkim w zastosowanej formie narracyjnej. Początkowy zabieg z wypowiedziami różnych osób a la program dokumentalny to bardzo dobry pomysł, tyle tylko, że nie wykorzystany w dalszej części. Jakby Paltrow chciał go mieć w filmie z tego prostego powodu, że mu się podoba, lecz zupełnie nie wie, co z nim zrobić.  ""Dobranoc, kochanie"" stara się być również zbiorem portretów osobowościowych. Aby odnieść w tym sukces, potrzeba wyrazistych postaci. W filmie jedynie Paul, i to głównie za sprawą aktualnego króla brytyjskiej komedii Simona Pegga, budzi jakiekolwiek zainteresowanie. Gwyneth Paltrow, Penelope Cruz czy Danny DeVito z całą pewnością uatrakcyjniają widowisko i sprawiają, że nie jest ono stratą czasu, lecz nie są w stanie nadać obrazowi głębi.  Niestety w pierwszym filmie Jake Paltrowa wyraźnie wyczuwalny jest brak doświadczenia i dyscypliny, czego skutkiem jest zbyt obszerny temat. Mam nadzieję, że z tego wyrośnie i nabierze ogłady. Jeśli tak się rzeczywiście stanie, to jego kolejny film będzie z całą pewnością sporym sukcesem.  Film w październiku trafi do ograniczonej dystrybucji w amerykańskich kinach, u nas debiutuje od razu na płycie DVD. Na szczęście wydanie jest na tyle dobre, że przy odpowiednim sprzęcie można się poczuć, jakby było się w kinie. Obraz jest rzecz jasna panoramiczny (1,78:1), a dźwięk DD 5.1 i to zarówno jeśli chodzi o oryginalną ścieżkę, jak i lektora. Niestety fani dodatków mogą być nieco rozczarowani, na płycie królują przede wszystkim zwiastuny, które jednak - jak wiadomo - mają swoich licznych zwolenników. "
Flicka (2006),5,"Flicka to po szwedzku ""młoda, piękna dziewczyna"". Ładne określenie. Zwięzłe i enigmatyczne. Filmowa Flicka to mustang, na którego natyka się nastoletnia Katy (Alison Lohman) - córka właściciela rancza. Dziewczyna przyjechała właśnie do domu na wakacje i zastanawia się, jak powiedzieć surowemu ojcu, że będzie musiała powtarzać rok szkolny. Pojawienie się Flicki przysporzy rodzinie McLaughlinów więcej problemów niż radości - dziki mustang w stadzie to jak bomba podłożona pod szkolny autobus. Katy spróbuje oswoić konia, co będzie jednocześnie próbą poradzenia sobie z własnymi problemami.  Film Michaela Mayera (""Dom na końcu świata"") to klasyczne kino familijne nadające się do oglądania w niedzielne popołudnie. Składniki, jakie wymieszano przy realizacji, znamy doskonale: odrobina grzecznego humoru, łyżka wzruszeń i mnóstwo dydaktyzmu. Łyka się to bez większych problemów, choć trudno też o entuzjazm. Od początku wiemy przecież, jak historia się skończy. Komu warto więc ""Flickę"" polecić? Na pierwszym miejscu powinni ją zobaczyć wszyscy miłośnicy koni, dla których orgazmem będą sceny przedstawiające nieparzystokopytne galopujące pośród stepów. Reżyser podkłada pod to podniosłą muzykę, więc brakuje już tylko mokrych chusteczek.  Należałoby zadać sobie pytanie, co robią w takim projekcie utalentowane aktorki pokroju Alison Lohman czy Marii Bello. Obie panie nie mają tu praktycznie nic do grania. Ta pierwsza musi ukrywać prawdziwy wiek (28 wiosen na karku!), zaś ta druga ma się ładnie uśmiechać (przychodzi jej to bez większych problemów). Obie przegrywają jednak w starciu z Flicką - koń ma więcej charakteru i werwy niż cała obsada razem wzięta.  Wśród dodatków znajdziemy m.in. piosenkę ""My Little girl"" w wykonaniu Tima McGrawa (gra w filmie ojca głównej bohaterki) oraz wycięte sceny. Tu mała dygresja skierowana do starych lubieżników jak niżej podpisany. Jedną z nich zatytułowano ""Extended bedroom scene"", ale zamiast wesołych harców w sypialni otrzymujemy pouczającą rozmowę rodziców... Do tego parę gagów z planu oraz dostęp do ekskluzywnej strony internetowej. Film możemy obejrzeć zarówno z napisami, jak i lektorem."
Across the Universe (2007),8,"Julie Taymor nieustannie czerpie z szeroko pojętej sztuki, reinterpretuje znane dzieła i tworzy nową jakość w świecie, który zdaje się mieć już ustalone kształty i reguły. Ta amerykańska reżyserka przerobiła już opowiadania Poego, dramat Sofoklesa, tragedię Szekspira i malarstwo Fridy Kahlo. Teraz przyszła pora na muzykę. I tym razem nieposkromiona wyobraźnia i twórcza wrażliwość Taymor ma szansę podbić serca widzów.  ""Across the Universe"" to historia Jude'a, młodego mieszkańca Liverpoolu, który wyrusza do Ameryki, by spotkać się ze swoim ojcem. Na miejscu zaprzyjaźnia się z Maxem, studentem pochodzącym z wyższych sfer oraz Lucy, która rozpali mu serce do czerwoności. Jude wraz z Maxem przenosi się do Nowego Jorku, gdzie znajdują schronienie u Sadie, aspirującej do kariery piosenkarki. Są lata 60-te, czasy hipisowskiej radości życia, miłości, lecz również niewyobrażalnego smutku, jakim są ofiary zarówno te w Wietnamie, jak i te na ziemi amerykańskiej.  Film Taymor to opowieść o miłości we wszystkich jej fazach, odmianach i kolorach. To historia przyjaźni, radości twórczej. Jest również przypowieścią o cenie, jaką płaci się za podążanie za swoimi pragnieniami oraz za sprzedanie marzeń w zamian za komercyjny sukces. Reżyserce świetnie udaje się oddać atmosferę swobody podgrzanej narkotykowymi substancjami, jak również przerażającą opresję reżimu władzy próbującej kontrolować i ograniczyć wiecznie młodego ducha twórczości.  Jednak przede wszystkim ""Across the Universe"" to musical i to musical niezwykły, bo ułożony z piosenek Beatlesów. Taymor odeszła jednak od tradycyjnej aranżacji i dość swobodnie potraktowała kompozycje Lennona, McCartneya i spółki. Niektórych, co bardziej zatwardziałych fanów zespołu z Liverpoolu, te nowe wersje mogą przyprawić o ból głowy. Mnie jednak większość z pozycji przypadła do gustu i muszę powiedzieć, że Taymor znakomicie czuje ducha muzyki Beatlesów, jednocześnie nie pozostając niewolnicą tradycji. Dzięki temu mogłem usłyszeć znakomite wykonanie ""Let It Be"" zaczynające się od pojedynczego głosu a cappella, by przejść w poruszający hymn gospel. Zaraz potem Joe Cocker wyśmienicie wyśpiewuje ""Come Together"" - wprost fenomenalna aranżacja!  Kiedy mowa jest o filmie Taymor, to oczywiście trzeba wspomnieć o wizualnej stronie filmu. Jak zwykle reżyserka zaskakuje i zachwyca obrazami. To staje się powoli jej znakiem rozpoznawczym i na to się przede wszystkim czeka. Pod maską klasycznego musicalu kryją się wszystkie możliwe wizualne rozwiązania, jakie tylko może zaoferować współczesna sztuka filmowa. Zatem obok sekwencji stylizowanych na typowy musical w stylu ""West Side Story"" czy ""Hair"", mamy całkowicie odjechane, fantastyczne, stosujące przedziwne techniki, wizjonerskie sceny, jak choćby ta z Eddiem Izzardem w roli głównej. Na mnie największe wrażenie zrobiła sekwencja poboru do wojska zrealizowana do piosenki ""I Want You"". To jest czysta esencja Taymor, jakiej nigdy nie mam dość.  Niestety, ""Across the Universe"" ma jedną słabość - emocjonalną stronę widowiska. Tu Taymor nie jest już tak magiczną twórczynią, za jaką chciałaby uchodzić. Niektóre sceny rzeczywiście nasycone są dużym ładunkiem uczuć. Są to jednak wyjątki, większości scen brakuje pasji i emocji. Reżyserka pozwala rozrastać się swoim wizjom, co niepotrzebnie przedłuża całość i dystansuje emocjonalnie widza. Zdaję sobie sprawę, że twórcy czasem trudno jest porzucić jakąś sekwencję, która sama w sobie jest świetna. Jeśli jednak chce się utrzymać tempo, czasem trzeba coś poświęcić. Taymor chyba tej lekcji jeszcze do końca sobie nie przyswoiła.  Zastanawia mnie też dlaczego reżyserka postanowiła osadzić swoją opowieść w latach 60-tych. Prosta odpowiedź, że były to właśnie czasy The Beatles, wcale mnie nie zadowala. Jej obraz można bowiem odczytywać w sposób bardzo nam bliski i współczesny. Kiedy oglądamy sekwencje wietnamskie, to trudno nie mieć skojarzeń z Irakiem. Zastanawiając się nad tą kwestią, doszedłem do wniosku, że powodem mógł być ruch młodzieżowy z tamtych lat, który nie ma (jak na razie) swojego odpowiednika we współczesnej Ameryce. W latach 60-tych młodzież tworzyła wspólnoty, komuny, ruchy, często gwałtownie i mocno zaangażowane w działalność polityczną. Dziś młodzież woli siedzieć w sieci na MySpace, YouTube czy też szukać najnowszego przeboju kinowego na torrentach.  Jeśli by tak rzeczywiście było, to obraz Taymor idealnie wpisywałby się w istniejący w kinie amerykańskim nurt krytycznie podchodzący do świata współczesnej młodzieży, któremu przeciwstawiane są ruchy lat 60-tych i 70-tych. Taymor, jako uczestniczka tamtych zdarzeń, z sentymentem powraca do czasów swojej młodości, jednocześnie komentując świat swego potomstwa.  Niezależnie od wymowy filmu, ""Across the Universe"" to kolejne niezwykłe przeżycie wizualne, jakie zapewnia nam twórczyni ""Tytusa Andronikusa"" i ""Fridy"". Wspaniały obraz, świetna muzyka i dobre role aktorskie składają się na znakomity, mimo że czasami nieco suchy emocjonalnie, spektakl. Obraz warty obejrzenia. "
Rocky Balboa (2006),7,"Nowy ""Rocky"" nie powinien odnieść sukcesu. Stallone nigdy nie był mistrzem reżyserii, a sam pomysł wkładania po raz szósty rękawic bokserskich przed kamerą pachnie pierożkami z zeszłorocznej Wigilii. Nikt nie wierzył w tę produkcję. Gwiazdorowi z dużymi problemami udało się uzbierać marne 20 milionów dolarów - starczyło na film bez znanych nazwisk, z jedną efektowną sekwencją walki na końcu. Mimo tego ""Rocky Balboa"" bez problemów chwyta za serce, by potem przyłożyć prawym sierpowym adrenaliny.  Bohatera spotykamy na cmentarzu, gdzie opłakuje zmarłą żonę. Czy to ten sam byk z Filadelfii, który w poprzednich częściach bił zbyt pewnych siebie Murzynów? W tym momencie rodzi się smutna refleksja nad stanem współczesnego kina akcji. Miejsce dawnych gwiazd w rodzaju Stallone'a czy Schwarzeneggera zajęły wymuskane foki, które więcej czasu spędzają u fryzjera i manikiurzystki niż na siłowni. ""Rocky VI"" pokazuje jednak, że ""czcigodnych"" seniorów stać na powrót w dobrym stylu. Oto 60-letni Balboa otrzymuje możliwość wzięcia udziału w walce z aktualnym mistrzem świata Masonem Dixonem, który wygrywa wszystkie pojedynki przed czasem. Elektroniczna symulacja wykazuje jednak, że w bezpośredniej konfrontacji lepszy okazałby się Rocky w formie sprzed dziesięcioleci. Walka, która ma być jedynie charytatywnym pokazem, staje się możliwością odzyskania godności i szacunku u syna.  Stallone posługuje się bezwstydnie schematami kina sportowego, ale po co miałby się silić na oryginalność przy szóstym odcinku serii? Rzadko kiedy sięga za to po chwyty charakterystyczne dla współczesnych produkcji (kamera prowadzona z ręki, kalejdoskopowy montaż). ""Rocky Balboa"" to klasyczny w formie i treści dramat sportowy i chyba właśnie dlatego jest tak dobry. Niczego nie udaje i nie stara się być na siłę ""cool"".  Wydanie DVD prezentuje się całkiem solidnie. Widz może zapoznać się z dwoma dokumentami z planu (ciekawszy jest ten, który dotyczy realizacji finałowej walki) oraz z alternatywnym zakończeniem (tym razem zwycięży?). Do tego możliwość obejrzenia filmu z komentarzem Stallone'a, niewykorzystane sceny i zwiastuny. Wszystkie dodatki są zaopatrzone w polskie napisy.  Skoro ""Rocky Balboa"" się powiódł, należy zacząć spodziewać się nadejścia krwawego ""Johna Rambo""?"
Niewidzialny (2007),5,"Siedzisz przy stole z rodzicami. Rozmawiacie o tym i o owym, a w głowie kołacze ci się myśl: ""O czym oni mówią? Jakby mnie tu w ogóle nie było..."" W szkole przybierasz maski. Grasz, udajesz, żeby zyskać znajomych, żeby nie stracić znajomych. Nikt nie wie, kim jesteś - lecz ty również nie wiesz, kim oni są. Towarzystwo okazuje się iluzją, prawdą jest samotność i alienacja.  Nie ma chyba na świecie takiego nastolatka, któremu te lub podobne myśli nie kołatały się po głowie od czasu do czasu. Smutna konstatacja Matsa Wahla, autora książki ""Den Osynlige"", a za nim twórców ""Niewidzialnego"" jest taka, że problem ten nie znika wraz z wejściem w dorosłość. Jeśli już, to tylko przybiera na sile. Bo czyż może być coś bardziej przerażającego niż świadomość, że nie zna się własnego dziecka?  Nick Powell znajduje się właśnie na progu dorosłości. Kończy się okres nauki w szkole średniej, czas rozpatrzeć swe potencjalne możliwości na przyszłość. Problem w tym, że Nick tych możliwości nie ma zbyt wiele. Jego życie to koszmar rządzony przez matkę, która kieruje jego życiem. Nick jest niczym robot sterowany pilotem znajdującym się w cudzych rękach. To, kim jest i co chce osiągnąć, jest skrywane za grubą zasłoną braku komunikacji. Równie dobrze mógłby być niewidzialny. I pewnego dnia zniknie naprawdę.  W wyniku nieporozumienia zostaje napadnięty i brutalnie pobity. Jego oprawcy przekonani, że nie żyje, porzucają jego ciało w lesie. Jednak Nick nie umarł. Jego ciało ostatnimi resztkami trzyma się życia, a póki serce bije, póty jego duch pozostaje zawieszony między światem żywych i martwych. Wędruje teraz między ludźmi kompletnie niewidzialny, lecz po raz pierwszy w życiu sam przestaje być ślepcem. Jednowymiarowe postaci matki, przyjaciela, a nawet jego prawie-że-zabójczyni nabierają głębi.  Nick zaczyna dostrzegać głębię samotności, bólu i cierpienia swojej matki, którą do tej pory postrzegał jako bezduszny mechanizm karcący. Dowiaduje się, co tak naprawdę myśleli o nim jego znajomi, jego dziewczyna. Słyszy rzeczy, których nigdy by mu nie powiedziano w twarz. Przede wszystkim jednak dostrzega, że dziewczyna, której zasługą jest jego obecny stan, to osoba zniszczona, złamana, przegrana, tragiczna.  I w drugą stronę. Matka Nicka po raz pierwszy przeczyta jego wiersze. Odkryje rzeczy, o które nigdy by syna nie podejrzewała. Otworzy się na uczucia, których tak pilnie strzegła, by syn nigdy ich nie zobaczył. Annie również uzyska szansę na to, by ktoś w końcu ją zauważył, zobaczył taką, jaką jest naprawdę. Zaistnieć w czyjeś świadomości, poczuć, że żyło się naprawdę, że coś się znaczyło - oto dar, którego do tej pory jej odmówiono.  O tym właśnie opowiada najnowszy film Davida Goyera, a raczej - o tym chciał Goyer zrobić film. Przeliczył się jednak z siłami i ""Niewidzialny"" wyraźnie nie dorasta do ambicji twórców. Goyer to niezły wyrobnik, któremu lepiej wychodzi pisanie scenariuszy niż reżyseria. Przed ""Niewidzialnym"" nakręcił dwa filmy, z czego tym ważniejszym był ""Blade: Mroczna Trójca"". Ten tytuł mówi wszystko o reżyserskich umiejętnościach Goyera. Niestety reżyser zamiast pozostać przy tym, co wychodzi mu najlepiej, postanowił nakręcić kino rozrywkowe z ambicjami. Zabrakło jednak umiejętności, wyczucia proporcji, zmysłu kreowania postaci. Zamiast kąpieli na głębokich wodach ludzkiej psychiki, reżyser oferuje nam brodzenie w mętnej wodzie zużytych frazesów.  Największym problemem filmu jest brak bohatera z krwi i kości. Twórcy potraktowali postaci w sposób całkowicie instrumentalny. Istnieją jedynie po to, by posuwać akcję do przodu. Najlepiej widać to na przykładzie Pete'a i Marcusa, którzy pojawiają się na ekranie jako zwykłe narzędzia - kiedy przytrafiają się im rzeczy straszne, zostają porzucone na śmietnik rzeczy niepotrzebnych.  Nie najlepsza jest też obsada. Tak naprawdę nikt z aktorów nie wykazał się na tyle dużym doświadczeniem bądź talentem, by potrafić wznieść się ponad scenariuszowe ograniczenia. Justin Chatwin gra poprawnie, lecz potyka się na każdej kłodzie rzucanej przez nierozważnych scenarzystów czy nieudolnego reżysera. O Margaricie Levievej można powiedzieć w zasadzie tyle, że jest ładna. Wydaje się posiadać pewien potencjał i całkiem dobrze pasowała do roli ostrej i łagodnej zarazem dziewczyny. To jednak za mało, by wybić się z tłumu przeciętnych aktorskich wyrobników. Nawet najbardziej z nich wszystkich doświadczona Marcia Gay Harden nie zawsze jest w stanie ukryć fakt bycia aktorką odgrywającą rolę matki.  Jednak ""Niewidzialny"" ma w sobie potencjał. To mógł być naprawdę intrygujący obraz. Echo tego, czym mógł się stać, jest wyraźnie wyczuwalne i dzięki temu nie można obrazu tak całkowicie przekreślić. Film Goyera zachęcił mnie do sięgnięcia po książkę Wahla. Wydaje się ona mieć w sobie głębię, której zabrakło amerykańskiej wersji kinowej. Za uświadomienie mi istnienia ""Den Osynlige"" pozostanę Goyerowi wdzięczny. "
"4 miesiące, 3 tygodnie i 2 dni (2007)",10,"Nie ma co tracić słów – ""4 miesiące, 3 tygodnie i 2 dni"" to film wielki. Cristianowi Mungiu udało się za niewielkie pieniądze zrobić film będący zarazem kameralnym dramatem jednostek, jak i epickim z ducha obrazem czasów, w których przyszło im żyć. 4 miesiące... pozwala znów uwierzyć w kino potrafiące być czymś więcej niż feerią efektów specjalnych lub natchnionych, pseudo poetyckich obrazów. Czymś więcej niż nagromadzeniem klisz, kalek, cytatów i rozpaczliwym poszukiwaniem oryginalności. Więcej niż erupcją wulgarnego języka silącego się na autentyczność lub sztampowych pseudo literackich dialogów. Kino potrafi być sztuką, która rodzi się z życia; emocją, której dostarcza obserwowanie innego człowieka. I tego właśnie dowodzi film Mungiu. Mówiąc innymi słowy: Rumun rządzi - koniec i bomba, kto nie wierzy ten trąba.  Za całą fabułę ""4 miesięcy..."" służy dzień z życia dwóch studentek, w którym to jedna z nich decyduje się na zabieg nielegalnej aborcji, a druga postanawia jej pomóc. W tle widać Rumunię czasów schyłku komunizmu, ludzi zniszczonych i krępowanych przez nieludzki system, a poza tym wszystkim - dramat i konsekwencje, jakie przynoszą ze sobą podejmowane decyzje, a więc nic innego jak wolność wyboru. Zostawmy jednak poziom metaforyczny filmu, na który przy pewnej ekwilibrystyce intelektualnej dałoby się go bez trudu wznieść. Skoncentrujmy się na czystym kinie i na tym, jak ono jest zrobione. Mamy bowiem do czynienia z dziełem wyjątkowym.  ""4 miesiące, 3 tygodnie i 2 dni"" to z jednej strony film nowoczesny, utrzymany w konwencji thrillera, z drugiej zaś – czerpiący to, co najlepsze z kina Cassavetesa, nowej fali i cinéma vérité. Film niezwykle mocny i autentyczny, ale nie epatujący widza naturalizmem i nie zmuszający do pochylenia się nad bohaterem; zostawiający odstęp, dystans. Dystans nie na tyle duży, aby przemienił się w obojętność, ale ten szlachetny, dzięki któremu rodzi się nie tylko zrozumienie, ale i sztuka. Wystarczy wspomnieć tutaj o sekwencji, kiedy obie dziewczyny ""ubijają interes"" z panem Bebe. Kamera obserwuje je oczekujące i dokonujące ablucji. Przy całym weryzmie, w filmie Mungiu brak nachalnej dosłowności cechującej naturalizm. Reżyser zostawia przestrzeń dla widza, puste miejsca dla wyobraźni.  To wyraz szacunku dla widza, a jednocześnie fenomenalny filmowy efekt - wrażenie, które zostaje w nas długo po seansie, a które punktuje znakomita ostatnia scena, będąca przykładem na to, że nie mówiąc prawie nic, można powiedzieć tak wiele.  Siła i odwaga ""4 miesięcy,..."" nie polega na temacie, który podejmuje reżyser. Wymówka głosząca, że u nas taki film nie mógłby powstać, bo aborcja to temat tabu, jest całkowicie bezsensowna. Największą zaletą dzieła Mungiu jest to, że przypomina o tym, co w kinie najważniejsze – o bohaterze. To on jest nośnikiem opowieści. I to jemu powinien zostać wierny reżyser, nawet wtedy, kiedy podążając za nim odkrywa coś, czego by nie chciał. Siła polega na tym, aby nawet to, co nieludzkie, zobaczyć ludzkim. Odkryć ponownie człowieka jako medium kina i uwierzyć, że inni ludzie zechcą to oglądać. Czy nie na tym polegał słynny gest wieńczący ""Amatora"" Kieślowskiego?  Mungiu potrafił w swoim skromnym filmie uczynić coś jeszcze. Zakreślić delikatnymi, ale wyraźnymi liniami panoramę społeczeństwa rumuńskiego. Nie są to żadne obrazki społeczne z ulic, bazaru czy biura. Żadne pogadanki wprost. To wszystko dzieje się gdzieś za naszymi plecami. Wsącza się w świadomość widza bezwiednie. Najlepiej widać to w scenie, kiedy bohaterka trafia na imieniny matki swojego chłopaka. Przy stole rodzina i znajomi rozmawiają o Rumunii, polityce, przeszłości i przyszłości. Mamy zarysowane typy i postawy. To wszystko jest jednak w tle - widz bowiem wpatruje się jak zahipnotyzowany przez blisko 10 minut w siedzącą bez słowa bohaterkę. Pełne napięcia dziesięć minut w statycznym kadrze, podczas których nic się nie dzieje, a które można by oglądać godzinami. Któż we współczesnym kinie to jeszcze potrafi? Nic więc dziwnego, że ""4 miesiące,..."" zgarnie wszelkie możliwe nagrody na festiwalach z przyznaną mu jednogłośnie Złota Palmą w Cannes włącznie.  Oglądając rumuńskie ""4 miesiące, 3 tygodnie i 2 dni"" nie sposób nie pomyśleć o naszym rodzimym podwórku. No cóż, panie i panowie reżyserzy z rodzimego kraju – trochę wstyd, nieprawdaż? Inni jakoś mogą, nie mieszkają tak daleko stąd, także nie mają pieniędzy, nie mają też cenzury, która stymuluje. Mają za to odwagę mówienia o ludziach w sposób autentyczny i szczery, i mają coś własnego do powiedzenia. Mówią to nieuduchowionym, ledwo słyszalnym szeptem, nie bełkotem i nie cytatem, ale jasnym, czystym głosem. I cóż się okazuje? Rumuński, to język kina w stanie czystym."
Wpadka (2007),8,"Każdy facet boi się, że wpadnie. Każda kobieta boi się, że wpadnie z nieodpowiednim facetem. Płeć męska boi się odpowiedzialności, jaką niesie ze sobą potomstwo, a płeć żeńska ? nieodpowiedzialności płci męskiej. Nic więc prostszego, niż z tych podobnych, choć przeciwstawnych lęków skonstruować komedie. Nic też jednak trudniejszego, niż nie uczynić z niej niezjadliwej kluchy dla starych panien lub mało zabawnego bełtu dla nastolatków w nasilonym okresie dojrzewania. Twórcom ""Wpadki"" udała się ta sztuka uniku znakomicie.  Fabuła jest prosta i zgrabna. Jest Ben i jest Allison. Allison jest dobrze zapowiadającą się młodą dziennikarką. Ben spędza czas, imprezując z kolegami. Allison jest odpowiedzialna i ambitna. Ben jest beztroskim, wiecznym dzieciakiem. Nic więc dziwnego, że musieli w końcu wpaść na siebie. No cóż, nikt nie zna dnia i godziny. Allison jest w ciąży, a Ben musi dorosnąć do bycia ojcem. Kontrapunktem dla Alison i Bena są małżeńskie perypetie jej siostry. A tło uzupełnia wesoła paczka dziwacznych kolegów Bena, którzy marzą o tym, żeby zaistnieć w pornobiznesie.  Judd Apatow wyreżyserował wcześniej ""40-letniego prawiczka"", który okazał się wielkim sukcesem komercyjnym w Stanach. ""Wpadka"" porusza się w podobnych trajektoriach. W końcu bycie prawiczkiem i wpadka, choć stoją na przeciwnych biegunach, wywołują podobne natężenie lęku w mężczyźnie. ""Wpadka"" jednak różni się zasadniczo w jednym od ""Prawiczka"" ? jest nie tylko komedią lepiej napisaną, skonstruowaną i inteligentniejszą, ale przede wszystkim jest komedią zabawną, czego o poprzednim filmie Apatowa raczej nie można było powiedzieć.  Komedie o nastolatkach w okresie dojrzewania, studentach i akademikach charakteryzują się tym, że są często sprośne i głupawe, a ich fabuła koncentruje się wokół tego, co dla młodzieży najistotniejsze: seksu i alkoholu.""Wpadka"" jest filmem, który korzystając z elementów takowych komedii, wykorzystuje je w zupełnie inny sposób.  Film Apatowa bazuje na żywym języku, co jest jej wielka zaletą. Co prawda puryści językowi, których u nas nie brakuje, mogą czuć się obrażeni nadmiarem słowa potocznego na ?k?, ?ch? i ?p?. Cóż poradzić ? ludzie teraz tak ze sobą rozmawiają, choć wcześniej zapewne mówili Proustem i Mannem. Naturalność i swoboda języka sprawia, że konserwatywny w wymowie i będący pochwałą wartości rodzinnych film Apatowa ogląda się z prawdziwą przyjemnością.  ""Wpadka"" jest filmem uniwersalnym. Każdy znajdzie w niej coś dla siebie. Młodzież pośmieje się z wulgarnych żartów kolegów bohatera; kobiety odnajdą w niej nietypową, ale i romantyczną komedię; mężczyźni inteligentną trawestację własnych leków; feministki obraz niezależnej, twardej kobiety; konserwatyści pochwałę małżeństwa i rodziny  Młodzieńcy z LPR zaś mogą się z niej dowiedzieć, co to znaczy być rodziną i jak się do niej dojrzewa ? dowiedzieć bardziej niż na prelekcjach prowadzonych przez posępnych starszych panów w szarych garniturach. Wszyscy powinni się przy tym jeszcze dobrze i nieskrępowanie bawić. A o to chyba chodzi w komediach. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Kokoda (2006),3,"Dystrybutor ośmielił się porównać ""Kokodę"" do ""Szeregowca Ryana"" i ""Plutonu"". Z grubej rury to strzał. Australijska produkcja tak ma się bowiem do wspomnianych klasyków, jak pistolet na wodę do bazooki. Zamiast dramatycznej wojennej historii otrzymujemy błąkających się po lesie przez półtorej godziny żołnierzy, którzy rzadko kiedy robią użytek ze swojej broni. Takie są skutki, gdy epicki temat nie otrzymuje odpowiednich środków na realizację.  Akcja filmu rozgrywa się w 1942 roku w Nowej Gwinei. Wojska japońskie przemieszczają się szlakiem Kokoda w stronę Portu Moresby - ważnego punktu strategicznego, który może rozstrzygnąć o losach wojny na kontynencie australijskim. Do walki z przeważającymi siłami agresora zostaje skierowany batalion piechoty złożony w dużej mierze z niedoświadczonych rekrutów. Dzielni obrońcy muszą się przygotować nie tylko na ataki ze strony okrutnego wroga, lecz również niedogodności związane z pobytem w dżungli (z malarią na czele). Finałowa rozprawa wydaje się nieunikniona?  Reżyser posiłkuje się wszelkimi możliwymi schematami kina wojennego (m.in. smętna narracja z offu), ale robi na tyle nieumiejętnie, że jakiekolwiek zainteresowanie ze strony widza zostaje zduszone w zarodku. Najbardziej uderza fakt, że film jest pozbawiony bohatera - czy to jednostkowego, czy zbiorowego. Australijscy wojacy pozostają dla nas anonimową grupą szaraczków, których postawiono w mocno niekomfortowej sytuacji. Nie mamy szans, by lepiej ich poznać, zrozumieć czy wzruszyć się tragicznym losem. ""Kokoda"" broni się jedynie dzięki wybornym zdjęciom. Czynią one gwinejską dżunglę integralnym elementem całego filmu, a ponadto potrafią zbudować na ekranie odrobinę napięcia. Dobre i to.  Jaki film, takie dodatki. Poza zwiastunem kinowym (słabym zresztą) otrzymujemy filmografię reżysera i aktorów grających główne role w ""Kokodzie"". Reszta materiałów to zapowiedzi innych produkcji dystrybuowanych w kinach i na DVD przez Vision. "
Chopper (2000),7,"Choć trudno w to uwierzyć, Mark Brandon Reed, znany jako Chopper, istnieje naprawdę. Między 20 a 38 rokiem życia spędził zaledwie 13 miesięcy na wolności. Nie przeszkodziło mu to stać się medialną gwiazdą i poczytnym pisarzem. W 2000 roku Andrew Dominik nakręcił na podstawie jego opowieści film, który choć z pozoru może być wodą na młyn egotyzmu Choppera, to w rzeczywistości jest ostrym i niezwykle trafnym studium psychopatii.  Na samą wzmiankę o psychopacie niemalże każdemu kinomanowi staje przed oczami Hannibal Lecter w wykonaniu Anthony'ego Hopkinsa. Od pierwszej chwili budzi on przerażenie, lecz zarazem jest hipnotycznie intrygujący. Chopper w filmie Dominika, którego świetnie odegrał Eric Bana, jest inny, ale równie niebezpieczny.  Chopper nie rozumie zasad rządzących światem ludzkich interakcji. Nie ma w nim ani grama empatii. Potrafi się jednak świetnie maskować, dzięki czemu na pierwszy rzut oka sprawia bardzo miłe wrażenie. Zdaje się sympatycznym gościem, który lubi sobie pożartować i się powygłupiać. Czasem jego żarty są nazbyt dosadne lub ordynarne, lecz łatwo jest mu to wybaczyć. Za tą maską przyjemnego gawędziarza kryje się jednak druga postać - bezrozumnej, niewrażliwej istoty, którą rządzi gwałtowna i niepohamowana furia... Nie, furia to złe słowo, oznacza bowiem odczuwanie jakiejś emocji, a Chopper nie odczuwa nic - on jedynie działa.  Nic więc dziwnego, że w jednej chwili może romantycznie rozmawiać sobie ze swoją ukochaną, by po chwili powalić ją nieprzytomną jednym ciosem. Potrafi automatycznie wyciągnąć broń i postrzelić osobę, by zaraz potem pytać się załamanym głosem, czy nic jej nie jest i oferować zawiezienie do szpitala. Nie czyni tego ze współczucia, lecz ponieważ wie z obserwacji, że ludzie widząc rannego, oferują mu pomoc. Dla widza jest to scena absurdalna i komiczna, lecz Chopper tego nie dostrzega.  Dominic tak bardzo podkreśla nieadekwatność zachowań Reeda, że czyni z niego postać nieczułą, która nie dostrzega bólu u innych ale również i u siebie. Potrafi sam siebie okaleczyć, by osiągnąć praktyczne korzyści. Nie jest jednak postacią demoniczną, jak Lecter i w tym tkwi niebezpieczeństwo. Bardzo łatwo jest przy nim stracić czujność, a to zazwyczaj prowadzi do tragicznego końca.  ""Chopper"" to fabularny debiut Andrew Dominika, czego wcale się nie odczuwa. Całość jest bezbłędnie poprowadzona, szczegółowo przemyślna. Intensywny, prawdziwy psychologicznie, jest zarazem filmem przyjemnym do oglądania. Reżyser, a zarazem i scenarzysta obrazu, idealnie potrafił wyczuć, kim bądź czym jest Chopper Reed i przekazał to w formie przystępnej dla przeciętnego widza.  Wielki wkład w sukces ""Choppera"" ma oczywiście Eric Bana. Wtedy, w 2000 roku, kiedy ""Chopper"" wchodził do kin, Bana znany był jedynie w Australii i to nie z ról poważnych, lecz komediowych. Po tym filmie stało się o nim głośno, a kolejne oferty pochodziły już nie z Australii, lecz z samej Fabryki Marzeń - Hollywood. Bana wykazał się niezwykłym poczuciem równowagi pomiędzy komedią a tragedią, co było kluczowe, by rola Choppera zagrała. To właśnie dzięki temu bohater jest tak fascynującą postacią; absurdalną w swoim zachowaniu, a jednocześnie sympatyczną, co sprawia, że widz intuicyjnie chce go ""wybielić"". Reed to jak do tej pory najlepsza rola Bany, który w Hollywood nie potrafił powtórzyć sukcesu ""Choppera"".  Trochę szkoda, że dopiero teraz ""Chopper"" wchodzi do polskich kin. Film naprawdę zasługuje na uwagę i obejrzenie na dużym ekranie. Jest jednak jeden plus tak późnej premiery: krótko będziemy czekać, by porównać debiut z drugim filmem Dominika, który powstał dopiero w tym roku. Jak wiadomo po pierwszym udanym filmie, prawdziwym testem jest film drugi, który pokazuje na ile stałym w swym kunszcie jest reżyser. Sądząc po przyjęciu ""Historii zabójstwa Jessego Jamesa przez tchórzliwego Roberta Forda"", Dominik jest reżyserem, który na trwałe zapisze się w historii kina. Tym bardziej warto obejrzeć debiut. "
Tropiciel (2007),5,"""Conana Barbarzyńcę"" otwierał cytat z Nietzschego głoszący, że to co nas nie zabija, czyni nas silniejszymi. Twórcy opowieści o Cymeryjczyku potraktowali go nadzwyczaj dosłownie. Podobnie rzecz się ma z ""Tropicielem"", którego promocji towarzyszyło hasło: dwa światy, jedna wojna. No i rzeczywiście: są Indianie, i są wikingowie, a także mamy wojnę (lub raczej prawie permanetną rzeźnię). Spadają odcięte głowy, chlusta krew z podrzynanych gardeł, w błocie pałęta się wydłubane oko. Od razu widać, że Martin Nispel nakręcił wcześniej ""Teksańską Masakrę Piłą Mechaniczną"" i widać, że polubił tą robotę. Producenci, znając fascynacje Nispela, porosili go, aby nakręcił dwie wersje: łagodniejszą dla nastolatków oraz brutalną dla dużych chłopców.  ""Tropiciel"" jest remakiem, ale z pierwowzorem (oprócz pretekstu fabularnego) nie ma wiele wspólnego. Podobnie jak z prawdą o wikingach i Indianach. Ci pierwsi przypominają raczej negatywnych bohaterów z filmów fantasy na sterydach, ci drudzy zaś - niewinne owieczki idące na rzeź. Nie ma to jednak większego znaczenia, bo w całym filmie nie chodzi o nic więcej niż o to, aby efektownie sfilmować sceny akcji i kilka ładnych widoczków w British Columbia, gdzie kręcono zdjęcia (co zresztą Nispelowi nawet się udało).  Sam film nie jest żadnym wielkim wydarzeniem. Jednym się spodoba, innych zapewne znuży. Jeżeli lubi się bezpretensjonalną przemoc i zapomni o logice, można nawet miło spędzić czas. Znajdą się pewno i tacy, którzy będą się bawili, jak na komedii. Czasami ma się bowiem wrażenie, że reżyser sam nie traktował swojego filmu poważnie.  Wrażenie jednak robi wydanie dvd, które jak na polskie warunki jest więcej niż bogate. Po pierwsze, polskiemu widzowi zaproponowano wersję nieocenzurowaną ""Tropiciela"", co bez wątpienia wzmaga jego atrakcyjność. Widz ma dostęp do reportaży z planu opowiadających o realizacji filmu, jego koncepcji i aktorach w nim grających. Jest też dostęp do scen, które nie zmieściły się w filmie, wraz z opcjonalnym komentarzem reżysera. Przede wszystkim zaś, co w polskich jednopłytowych wydaniach dvd zdarza się nadzwyczaj rzadko, mamy możliwość zobaczenia filmu z komentarzem Marcusa Nispela."
Wojownicze żółwie ninja (2007),5,"Są zielone, są cztery. Machają rękami i nogami, zadając skuteczne ciosy karate. Jędzą pizze, popijają colę, jeżdżą na deskorolce. Noszą imiona po wielkich twórcach rensansu, a ojcuje im wyrośnięty szczur. Chodzi oczywiście o Wojownicze Żółwie Ninja, które po latach wracają na wielki ekran. Oryginalne postaci z komiksu Lairda i Eastmana zostały poddane liftingowi w postaci specjalnej animacji CGI. Dodatkowo - w polsiej wersji - wyposażone w głosy bohaterów rodzimych seriali (Małaszyński, Szyc) oraz scen muzycznych (Tede, Brodka). Odpowiednio podrasowane znów mają szanse podbić serca widzów na całym świecie i nakręcić sprzedaż gażdzetów. Ther is no bussines like Teenage Mutant Ninja Turtles business.  Film Kevina Munroe to de facto mieszanka kilku gatunków skierowana przede wszystkim do widzów, którzy nie przekroczyli piętnastu lat. Z jednej strony mamy kino familijne, w którym bohaterowie muszą nauczyć się żyć razem ze sobą, a co za tym idzie opanować swoje słabości i wady. To wątek, z którego dzieci powinny czerpać wiedzę o tym, jak żyć w rodzinie i przykładnie się socjalizować. Z drugiej strony to komedia - żółwie ninja są z natury fajne i zabawne, czasem się potkną, czasem bekną. Dzieci będą się śmiały, dorośli też - tyle że niekoniecznie w tych momentach, które miał na myśli twórca, robiąc swój film. No i przede wszystkim ""TMNT"" to nastoletnie kino akcji. Żółwie są przecież ninja, a więc wymachują pałkami, mieczami, sztyletami i podobnymi bajerami, dzielnie stawiając czoła otaczającym ich przeciwnikom. Wszystko to zgrabnie przemielone, pozbawione przemocy i pełen afirmacji wartości rodzinnych, a więc idealnie strawne dla młodszej publiczności.  W przeciwieństwie do poprzednich fabularnych produkcji o żółwiach, film jest animacją komputerową, co stanowczo wychodzi mu na dobre. Żółwie naturalnie wpisują się w krajobraz Nowego Yorku i nie rażą tak jak aktorzy przebrani w zielone, nadmuchane kostiumy i biegający wśród aktorów pozbawionych tego uroczego przyodziewku. Fabuła ""TMNT"" także rożni się od poprzedników, bowiem przeciwnikiem tym razem nie jest Shredder, ale tajemniczy biznesmen, wspierany przy wywoływaniu chaosu w mieście przez kosmiczne potwory, kamiennych wojowników oraz Foot Clan. Choć po Shredderze została tylko maska, fani serii spotkają znanych sobie bohaterów jak April O'Neil i Casey Jonem, którzy i tym razem wesprą żółwie w walce ze złem.   Fenomen wojowniczych żółwi ninja jest fascynujący. Trudno bowiem wyobrazić sobie bardziej absurdalny pomysł na bohaterów. Jego genezę tłumaczy zapewne fakt, że komiks powstał, aby zakpić z super-bohaterów. Niezmienia to jednak faktu, że w krótkim czasie żółwie w kolorowych opaskach zostały pozbawionymi jakiegokolwiek cudzysłowu bohaterami nastolatków. W czasie oglądania przygód Leonarda i spółki dorosłemu może zrodzić się niejedna refleksja nad kulturą masową, współczesnym marketingiem i możliwościami komputerów. Dzieci zaś powinny się całkiem przyzwoicie bawić, edukować i uspołeczniać, przy okazji nakręcając biznes. Wiadomo - kolor pieniędzy to kolor zielony."
Lakier do włosów (2007),7,"Jeszcze parę lat temu zdawało się, że musical umarł. Jednak w kinie tak naprawdę nic nie ginie, a jedynie przechodzi transformację. ""Lakier do włosów"" udowadnia, że musical ma przed sobą wielką przyszłość i dostarczy jeszcze sporo radości i zabawy milionom widzów na całym świecie.  Bohaterką najnowszego filmu Adama Shankmana jest nastolatka Tracy Turnblad, żyjąca w Baltimore w latach 60-tych. Jej ulubionym zajęciem jest lakierowanie włosów i oglądanie muzyczno-tanecznego programu telewizyjnego Conry'ego Collinsa. Marzy, że kiedyś i ona wystąpi w programie jako jedna z tancerek. Jest tylko jeden problem - ma nadwagę, co w oczach szefowej stacji Velmy Von Tussle całkowicie ją dyskwalifikuje.  Tam, gdzie wygląd przeszkadza, talent i entuzjazm zwyciężą. Tracy jest świetną tancerką, a podpatrując ruchy czarnoskórych uczniów, tańczy lepiej niż większość białych dziewczyn w programie. To zwraca uwagę Linka Larkina, który przekonuje ją, by pokazała się w telewizji. Dziewczyna robi furorę, zagrażają pozycji i karierze córki Velmy. Rozpoczyna się walka o wpływy, a w tle narasta rewolucja obyczajowa, której celem jest zniesienie segregacji rasowej. Tracy zamierza w tej walce wziąć udział i zwyciężyć.  Radosny, żywiołowy, pełen entuzjazmu i pochwały chęci życia ""Lakier do włosów"" to remake broadwayowskiego musicalu, który z kolei jest sceniczną adaptacją jednego z najlepszych filmów Johna Watersa. Z filmowego oryginału została jednak tylko fabuła i postaci, wizualno-muzyczna oprawa pochodzi już w pełni z desek teatru na Broadwayu. Przyjąłem to z mieszanymi uczuciami, gdyż jestem wielkim fanem ""Lakieru do włosów"" z '88 roku. Brak tańca karalucha i ciętego humoru Watersa trochę daje się we znaki. Jednak muszę przyznać, że nowa wersja - na swój własny i niepowtarzalny sposób - również warta jest uwagi.  Ostre pazury satyry na drobnomieszczaństwo zostały poddane dogłębnemu i perfekcyjnemu manikiurowi. Żarty złagodzono, pomalowano wszystko w jasne, soczyste barwy, tak że powstała oszałamiająca, lekka zabawa dla wszystkich. Popowe piosenki łatwo wpadają w ucho. Bohaterowie są sympatyczni i wyraziści. Jest miło, sympatycznie i energetyzująco. Nowy ""Lakier do włosów"" tryska radością życia i oddaje hołd tym, którzy mają odwagę podążać ze swoimi marzeniami. Jedyną wadą jest nadmierna poprawność polityczna, przekazywana w sposób zbyt łopatologiczny. Za dużo jest pustych sloganów. Na szczęście wady te giną w pierwszorzędnej oprawie muzyczno-wizualnej.  Adam Shankman nie należał do moich ulubionych reżyserów komediowych Ameryki. Po ""Lakierze do włosów"" to się może zmienić. Widać, że ma świetne wyczucie humoru i cały czas trzyma właściwy rytm komediowy, dzięki czemu film ani na chwilę nie zwalnia tempa. Jest całkowitym przeciwieństwem Watersa - jego film jest rodzinny, poprawny i pozbawiony wszelkiej kontrowersji, co twórcy oryginału zawsze pozostawało całkowicie obce. A jednak powstał film, który w kategorii obrazów czysto rozrywkowych znajduje się w ścisłej czołówce tego roku.  Ku mojemu wielkiemu zaskoczeniu, świetnie poradziła sobie gwiazdorska obsada. Nawet John Travolta jako Edna Turnblad wypada bardzo dobrze. Oczywiście nie ma w sobie tej charyzmy i ekranowej osobowości co Divine, lecz w wersji Shankmana nie jest to wymagane. Gwiazdą obrazu jest jednak powracająca po przerwie na duży ekran Michelle Pfeiffer. Nie dość, że wygląda oszałamiająco, to na dodatek okazuje się piekielnie dobra. Może spać spokojnie - nominację do Złotego Globu ma w kieszeni.  ""Lakier do włosów"" nie ma szans stać się filmem kultowym, tak jak to było z oryginałem. Nie takie były jednak ambicje Shankmana. Reżyser chciał zrobić dobry film komediowy dla całej rodziny i w tym zakresie odniósł pełen sukces. "
Odważna (2007),7,"Dwa tysiące lat temu Horacy pisał ""Non omnis moriar"". Słowa ""nie wszystek umrę"" były dla tego rzymskiego poety źródłem pociechy i siły do trwania. Czasem jednak mogą się one przemienić w przekleństwo, z którego piętnem ciężko żyje się dalej.  Erica Bain jest radiową prezenterką. Ma dobrą pracę i wspaniałego narzeczonego, który już za kilkanaście dni ma się stać jej jeszcze wspanialszym mężem. Jej życie nie mogłoby być lepsze... i rzeczywiście już nie będzie. Pewnego cudownego wieczoru umrze.  Wraz z narzeczonym wybrała się do parku wyprowadzić psa. Tam zostają brutalnie pobici i okradzeni. Zmasakrowany narzeczony zmarł, Erica Bain przetrwała. A raczej przetrwało jej ciało, bo ona sama, jej duch, jej dotychczasowa osobowość zginęły wraz z miłością jej życia. W czarną dziurę strachu i nienawiści wessana została cała radość ludzkiej egzystencji. W mrokach zaczyna się kształtować nowa osoba - okrutna, naznaczona pragnieniem zemsty istota, całkowicie obca Erice, a przecież będąca nią samą. Ów obcy rozpocznie krucjatę przeciwko przestępczości, czyniąc to, co oni, tyle że w imię dobra. Staje się Mrocznym Mścicielem przemierzającym ulice i samozwańczo wymierzającym sprawiedliwość.  Erica z przerażeniem obserwuje swoje własne - a przecież nie jej - poczynania, pragnąć, by ktoś ją powstrzymał. Sama nie jest bowiem w stanie przerwać ślepego kręgu zemsty. Jej ostatnią deską nadziei staje się Mercer, policyjny detektyw, który zajmuje się zabójstwami dokonanymi przez mściciela. Mercer rozpoznaje jej wewnętrzną pustkę i ból, którego nic nie jest w stanie ukoić. On sam bowiem balansuje na krawędzi, za którą ""ja"" ulega anihilacji. To poczucie bliskości, pokrewieństwa dusz przyciąga go do Erici.  Zaczyna się gra pozorów, uwodzicielskie tango charakterów. Główni bohaterowie igrają z losem i uczuciami. Wolą iluzje ponad prawdę, bo choć ona ich do siebie zbliża, może ich ostatecznie rozdzielić. Czy dla żywych zmarłych, jest jeszcze jakaś nadzieja? O tym przekonają się ci, którzy obejrzą najnowszy film Neila Jordana.  Irlandzki reżyser po długiej przerwie znów kręci w Ameryce. Chyba w końcu zrozumiał, czego pragną tamtejsi widzowie, gdyż ""Odważna"" jest zdecydowanie łagodniejsza i bardziej sentymentalna od jego europejskich produkcji.  Sama historia radzenia sobie z doznaną przemocą i oczywistym pragnieniem zemsty jest tematem dość często poruszanym przez kino i Jordan tym razem poszedł po linii najmniejszego oporu. Początek historii jest banalny, typowo amerykański. Cała idea obcości, wielokrotnie powtarzana przez główną postać, również nie jest niczym oryginalnym dla widza. Jednak Jordanowi wcale nie chodzi o odsłonienie nowych warstw starego tematu. W ""Odważnej"" istotne jest nie tyle co się mówi, lecz jak to się mówi.  I tu widać wyraźnie, że reżyser nie stracił mocy twórczej. Zachwycające, niezwykle intymne zdjęcia Philippe'a Rousselota plus zaskakujący miejscami montaż bardzo wzmacniają emocjonalny przekaz filmu. Jordan chwyta widza w pułapkę szaleństwa, rozpaczy, bólu i tęsknoty, w jakiej znajduje się Erica. Razem z nią przeżywamy dramat, odczuwamy pragnienie zemsty, ale i odrazę wobec tego, czego dopuszcza się Erica. Wspaniała scena przeplatania się sekwencji miłosnej z opatrywaniem ran jest najlepszym dowodem genialnego wręcz wyczucia ludzkiej psychiki.  ""Odważna"" to w równej mierze dzieło Jordana co Jodie Foster. Całość opiera się bowiem na jej grze aktorskiej i gdyby choć przez moment zagrała fałszywie, cały film rozpadłby się na drobne kawałki. Jednak Foster przypomniała sobie w końcu, że jest fenomenalną aktorką. Przez cały film pozostaje skupiona, zamknięta w sobie, odizolowana od świata barierą nie do przebycia. Jej twarz, choć przez większość filmu jest zamkniętą maską, mimo wszystko niesie za sobą tak intensywne emocje, że wystarczy jedno spojrzenie, by poczuć cały jej ból i rozpacz. To monumentalna, wspaniała rola, na jaką Foster musiała czekać ponad 10 lat. Dobrze, że w końcu znalazł się ktoś, kto jej dar aktorski w pełni wykorzystał. Zupełnie się nie zdziwię, jeśli po raz piąty w swej karierze otrzyma nominację do Oscara.  Najnowszy film Neila Jordana w sposób naturalny przywodzi na myśl jego wcześniejszy obraz ""Gra pozorów"". To porównanie amerykańskiej ""Odważnej"" z angielską ""Grą"" wypada jednak na niekorzyść nowego filmu. Choć i tu i tam mamy opowieść o dwójce ludzi stojących po przeciwnych stronach barykady, których mimo wszystko zaczyna łączyć wspólna więź, to jednak tamten film był bardziej bezkompromisowy. Nie wiem, czy to wymogi amerykańskiej widowni, czy też Jordan po prostu staje się bardziej sentymentalny, jednak ""Odważna"" nie ma w sobie tej mocy, którą charakteryzowało się dzieło sprzed 15 lat. Być może na taką ocenę wpływa rozczarowująco łzawe i słabe w gruncie rzeczy zakończenie filmu. Wyraźnie zabrakło zamknięcia, które wyniosłoby ""Odważną"" do rangi jednego z najważniejszych filmów Jordana.  Mimo wszystko jest to film warty uwagi ze strony prawdziwego kinomana, zaś dla fanów Foster jest to lektura obowiązkowa przeznaczona do wielokrotnego użytku. "
Miranda (2002),5,"Marc Munden, uznany reżyser telewizyjny, chciał zadebiutować w kinie z hukiem. Niestety, próba zmieszania stylistyki Guya Ritchiego i Danny'ego Boyle'a wypada poniżej oczekiwań. Pewnie dlatego ""Miranda"" po premierze w Sundance w 2002 roku musiała czekać aż półtora roku na wejście do kin w Wielkiej Brytanii. To i tak lepiej niż w Polsce, gdzie film pojawił się od razu na DVD.  ""Miranda"" to historia szarego pracownika biblioteki, którego poraża miłość do nieznajomej kobiety (tytułowej Mirandy). Krótki romans całkowicie odmieni jego życie i wprowadzi go w świat oszustów na wielką skalę. W pogoni za iluzją odnajdzie prawdziwą dziewczynę i zakocha się w niej bez pamięci. Tą dziewczyną także będzie Miranda.  Do obejrzenia filmu Mundena zachęca interesująca obsada: John Hurt, Christina Ricci oraz Kyle MacLachlan. Niestety, ich talent nie zostaje w obrazie wykorzystany. Jedynie MacLachlan wypada nieźle, głównie za sprawą jedynej tak naprawdę komediowej sceny, jaką reżyser zafundował widzom. Reszta to próba dynamicznego montażu a la Ritchie plus ""ostre"" dialogi w stylu Boyle'a. Próba, ponieważ mimo najszczerszych chęci film nigdy w zasadzie nie podrywa się do lotu, pozostając w gruncie rzeczy wymuszonym i drętwym thrillerem komediowym.  Wątła fabuła spoczywa na barkach Ricci i brytyjskiego aktora Johna Simma. Oboje dwoją się i troją, lecz nie są w stanie ukryć mielizn scenariuszowych. Pod z pozoru skomplikowaną intrygą polegającą na wyłudzeniu od pewnego perwersyjnego bogacza olbrzymiej gotówki, kryje się proste przesłanie, iż prawdziwa miłość polega na odkrywaniu kolejnych tajemnic partnera i nie zrażanie się tym, co zostanie ujawnione.  Polskie wydanie DVD przygotowano zgodnie z obowiązującymi aktualnie standardami. Obraz oczywiście panoramiczny, a ścieżka dźwiękowa 5.1 zarówno angielska jak i z polskim lektorem. Dla tych, co lektora nie lubią Kino Świat przygotowało napisy. Niestety polskie wydanie DVD nie może pochwalić się bogatymi dodatkami. Mamy jedynie informacje o twórcach i aktorach oraz zapowiedzi innych filmów dystrybutora. Podobnie zresztą było na Zachodzie, zatem tym razem możemy powiedzieć, że otrzymujemy pełne wydanie. "
Państwo młodzi: Chuck i Larry (2007),6,"""Państwo młodzi Chuck i Larry"" to kolejna już opowiastka o heteroseksualistach wybierających się na niezbadane wody relacji homoseksualnych. I znów jest wesoło i odpowiednio politycznie poprawnie, lecz koniec końców bezbarwnie, przez co film szybko się zapomina.  Adam Sandler i Kevin James grają symbol amerykańskiego bohaterstwa - nowojorskich strażaków. Chuck i Larry są przyjaciółmi od zawsze i nie raz ratowali się wzajemnie z opałów. To, o co teraz poprosi Larry Chucka nie jest jednak bagatelną sprawą: chce mianowicie zawrzeć z Chuckiem papierowe małżeństwo, by zapewnić przyszłość swoim dzieciom, na wypadek przedwczesnej śmierci.  Czy jednak niepoprawny kobieciarz Chuck, który nie uznaje nocy za udanej, jeśli nie ma w łóżku co najmniej pięciu gorących panien, jest aby najlepszym materiałem na męża? Jak poradzi sobie pod bacznym okiem inspektora urzędu skarbowego, nie mówiąc już o super-seksownej pani adwokat? Nie będzie łatwo, ale skoro za przyjaciela można oddać życie, to czymże jest oddanie mu swej ręki...  Najnowsza komedia Dennisa Dugana wpisuje się w coraz popularniejszy ostatnio trend komedii o gejach bez gejów. Podobnie jak w pokazywanych niedawno ""Ostrzach chwały"", tak i tu cała zabawa polega na zetknięciu homoerotycznych podtekstów z heteroseksualną orientacją głównych bohaterów. Dwa odmienne światy są idealną pożywką dla komediowych gagów, a przy okazji świetnym pretekstem do wykorzystania wszelkich możliwych stereotypów o gejach bez narażania się na oskarżenia o polityczną niepoprawność.  W rzeczy samej ""Państwo młodzi Chuck i Larry"" są aż do przesady filmem poprawnym. Poziom absurdu przekroczony zostaje w momencie, kiedy bohater grany przez Dana Aykroyda zaczyna tyradę wychwalającą pod niebiosa różnorodność i koncepcję wzajemnej tolerancji. Scena ta obnaża podstawową wadę filmu: brak wyczucia równowagi. Film jest rozchwiany i straszliwie nierówny. Ma wiele naprawdę zabawnych sekwencji, lecz trafiło się również trochę gagów nieudanych, nie mówiąc już o moralizatorskim nadęciu, z tekstami o tym, jak trudno jest żyć w kłamstwie na czele.  Jest tego tak dużo, że w pewnym momencie pojawia się nieodparte wrażenie, że twórcy chcą w ten sposób zatuszować pewną niezdarność, by nie rzec wręcz homofobiczność niektórych scen. Choćby cała relacja pomiędzy Chuckiem i Larrym. Kiedy pokazywana jest jako męska przyjaźń, widzimy więź ciepłą i autentyczną. Kiedy jednak pojawia się wątek homoseksualny, ich relacja staje się brutalna, pełna przemocy i przymusu. Panowie nie mają problemu z waleniem się po różnych częściach ciała, lecz zwykły pocałunek okazuje się obrzydliwością, co do której nie potrafią się przemóc. Woleliby już zjeść szczura niż zetknąć się wargami.  Patrząc na film z bliska okazuje się, że nie jest to tak naprawdę obraz o akceptacji homoseksualizmu, lecz pochwała przyjaźni, jaka połączyć może tylko dwóch heteroseksualnych mężczyzn. Udawany homoseksualizm jest najwyższym dowodem przyjaźni.  Fani Adama Sandlera nie będą zawiedzeni. Jest w ""Państwo młodzi Chuck i Larry"" wszystko to, z czego komedie Sandlera są znane i lubiane. To zaskakujące, bo Dennis Dugan nie jest raczej nazwiskiem gwarantującym dobrą zabawę. Tym razem film mu wyszedł, choć w dużej mierze za sprawą aktorów, nie tylko tych pierwszoplanowych, lecz również występujących w epizodach.  Najzabawniejszy jest bezapelacyjnie Steve Buscemi, który kradnie każdą scenę, w jakiej się pojawia. Pozytywnie zaskoczyła mnie Jessica Biel. To, że dobrze wygląda skąpo odziana, to wiedziałem już dawno, lecz nie podejrzewałem ją o talent komediowy. Dan Aykroyd, poza nietrafioną przemową także bawi, podobnie jak nierozpoznawalny pod charakteryzacją Rob Schneider.  Dzięki nim wszystkim ""Państwo młodzi Chuck i Larry"" okazał się być komedią znośną i zabawną. Szybko mija przy niej czas. Jednak zbytnia ostentacyjność w propagowaniu ""właściwego"" przesłania sprawia, że jest nadmiernie poprawna, pozbawiona pazura. To zaś oznacza, że szybko zostanie zapomniana, gdyż w dzisiejszych czasach, niestety lub na szczęście, potrzeba większej odwagi, by zapisać się na dłużej w pamięci. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Habana Blues (2005),6,"Reżyser Benito Zambrano filmem ""Habana Blues"" proponuje widzom przejażdżkę po kubańskiej stolicy muzyki. W tle różnorodnych rytmów rozgrywa się uniwersalna opowieść o dążeniu do sukcesu i cenie, jaką trzeba za to zapłacić. Mało oryginalna historia szybko wyparuje z pamięci; z muzyką może być inaczej.  Bohaterami ""Habana Blues"" są Ruy i Tito, członkowie cieszącej się w Hawanie niejaką sławą grupy muzycznej. O ile Tito ma muzykę we krwi (jego babcia była słynną szansonistką), o tyle Ruy marzy przede wszystkim o karierze i zabawie. Te dwie rzeczy pochłaniają go tak bardzo, że całkowicie zaniedbuje swoją żonę i dzieci.  Pewnego dnia zespół otrzymuje propozycję podpisania kontraktu z hiszpańską wytwórnią muzyczną. Dzięki temu będą mogli wyrwać się z wyspy i choć częściowo zrealizować plany o sławie i pieniądzach. Kiedy Ruy szykuje się do wyjazdu (na co składa się przede wszystkim intymne zapoznawanie się z przedstawicielką wytwórni), jego żona szykuje się do wyjazdu do Miami. Ich drogi zdają się rozchodzić na zawsze...  Najnowszy film Benito Zambrano, autora nagradzanej na świecie ""Samotnych"", nieco rozczarowuje. Problemem są przede wszystkim główni bohaterowie. Są sympatyczni, lecz zbyt płytcy jak na sprawy, jakimi mają się - zgodnie ze scenariuszem - zajmować. Sprawa rozstrzygania przez Ruya, co jest ważniejsze: rodzina czy kariera, jest tutaj potraktowana dość lekko i jakby od niechcenia. Zambrano buduje sytuację, komplikuje relacje, a potem zawiesza wszystko w fabularnej próżni, by wyskoczyć z mało wiarygodnym, choć efektownym emocjonalnie zakończeniem.  Główni bohaterowie nie przyciągają uwagi. Zdecydowanie ciekawszymi postaciami są zepchnięte na drugi plan kobiety. Yailene Sierra jako Caridad (żona Ruya) wypada znakomicie, wygrywając w każdej scenie z Alberto Yoelem (Ruy). Jej postać jest na skraju wyczerpania. Znajduje się w miejscu, w którym miłość już nie wystarcza, zaczynają liczyć się konkrety. Jest krucha, lecz w obronie tego, co dla niej ważne, staje się twarda i nieustępliwa. Caridad to najbardziej psychologicznie rozbudowana postać filmu.  Spodobała mi się również Zenia Marabal jako babcia. Jej rólka jest niewielka i z pozoru nie wymaga wielkiego wysiłku. Jednak Marabal zagrała ją perfekcyjnie, dzięki czemu z epizodu stała się jedną z najważniejszych postaci filmu.  Jakby jednak nie patrzeć, to nie ludzie, lecz muzyka jest gwiazdą obrazu. W trakcie seansu widzowie zapoznają się z różnymi nurtami współczesnej muzyki kubańskiej. Od utworów inspirowanych tradycyjną muzyką afrykańską, przez rap i hip-hop, po mieszankę popu i rocka. Jest to niezwykły koktajl muzyczny, który powinien spodobać się wszystkim fanom latynoskich dźwięków. Jest ich tak dużo w ""Habana Blues"", że słusznie można sądzić, iż ocena filmu będzie w duże mierze zależała od oceny ścieżki dźwiękowej.  Na mnie zrobiła ona bardzo dobre wrażenie, w szczególności nieco nostalgiczna piosenka ""Arenas de soledad"". Dzięki muzyce byłem w stanie przymknąć oko na telenowelowe nagromadzenie problemów i nieco zbyt uproszczone ich rozwikłanie. Nie jest to tej klasy obraz co ""Samotne"", lecz mimo wszystko pozostawia po sobie pozytywne, acz ulotne wrażenie. "
Malowany welon (2006),6,"Osiemdziesiąt lat temu W. Somerset Maugham napisał powieść ""Malowany welon"". Już dziesięć lat później książka została przeniesiona na duży ekran za sprawą polskiego reżysera Ryszarda Bolesławskiego, w której główną rolę zagrała Greta Garbo. Była to przeciętna adaptacja przeciętnego melodramatu, którą tylko obecność Garbo obroniła przed całkowitą porażką. Po latach z książką zmierzyli się John Curran, Naomi Watts i Edward Norton z tym samym rozczarowującym rezultatem.  Bohaterką ""Malowanego welonu"" jest egocentryczna Kitty, która lubi się bawić, lecz za grosz nie ma poczucia odpowiedzialności. Jakimś cudem po uszy zakochuje się w niej Walter Fane. Zapewne dlatego, że jest jedyną kobietą, którą widział, gdyż całe życie spędza w laboratorium w Szanghaju na badaniu bakterii. Kiedy Walter niespodziewanie się jej oświadcza, Kitty, choć wcale go nie kocha, przyjmuje oświadczyny. Jest to dla niej okazja uwolnienia się od krytykanckiej matki.  Cóż jednak może począć atrakcyjna kobieta w domu naukowca, z którym poza przysięgą małżeńską nic jej nie łączy? Oczywiście wdać się w romans z kimś żywszym i ciekawszym. Niestety Walterowi może i brakuje ogłady towarzyskiej, nie jest jednak idiotą i szybko orientuje się, że Kitty przyprawia mu rogi. Stawia ją w sytuacji bez wyjścia: albo wyjedzie z nim w odludny rejon Chin, gdzie panuje cholera, albo też rozwiedzie się z nią, wywołując skandal. Kitty decyduje się na wyjazd.  Pozbawiona pokus Kitty ma w końcu szansę spojrzeć na swoje życie i na Waltera. Czy tego chcą czy nie, zaczynają się poznawać. Wraz z wiedzą, niepostrzeżenie rodzi się uczucie, tym razem prawdziwe i obustronne. Za te zaskakujące chwile szczęścia przyjdzie im słono zapłacić.  Brzmi to jak opowiastka z Harlequina, nieprawdaż? I taka rzeczywiście jest: łzawo, sztampowo i przewidywalnie do bólu. Pochwała miłości dojrzałej, świadomej jest wielce chwalebnym przedsięwzięciem, jednak autorowi literackiego pierwowzoru nie starczyło sił, by rzeczywiście rozprawić się z wszechobecnym mitem Romea i Julii. Taki materiał wymaga niezwykle sprawnego reżysera, który będzie wiedział, jak przezwyciężyć niedociągnięcia i naiwność historii miłosnej.  Niestety Curran jest tylko dobrym wyrobnikiem, który zrobił poprawną adaptację pozbawioną jednak ikry i pasji. Zabrakło również aktorki z prawdziwą ekranową charyzmą. Do tak efemerycznej roli potrzebna jest bowiem prawdziwa gwiazda, jaką 70 lat temu była Garbo. Tylko wtedy postać Kitty może nabrać rumieńców. Naomi Watts gra dobrze, lecz jest za mało wyrazistą osobą, by nie polec pod tak trudną rolą. Nie pomaga również obecność Nortona. Curran przydzielił mu równorzędną z Watts pozycję, co okazało się strategicznym błędem, ponieważ jeszcze bardziej rozwodniło i tak bladziutką postać głównej bohaterki.  Tam gdzie padają pod naporem literackiego bzdetu reżyser i aktorzy, zwyciężają inni. Przede wszystkim kompozytor Alexandre Desplat, który stworzył cudownie kojącą, szokująco uwodzicielską i fascynująco hipnotyczną ścieżkę dźwiękową. Całkiem słusznie Desplat otrzymał za nią Złotego Globa. Piękne są również zdjęcia. Wysmakowane, sterylnie estetyczne, zachwycają kompozycją oraz grą światła i cienia. Nie jestem pewien, czy dobrze to robi filmowi jako całości, jednak same w sobie zasługują w pełni na pochwałę.  Trzecia ekranizacja ""Malowanego welonu"" nie zrobiła nic, by zmienić moją opinię o książce Maughama. Może i warto przerobić ją na telenowelę, lecz dla aktorów kalibru Watts i Norton jest jedynie niepotrzebnym trwonieniem sił i talentu.  Co do DVD, to fanatyków kina domowego może zniechęcić format obrazu polskiego wydania, które zostało ""przycięte"" do 1.78:1. W wersji kinowej format obrazu wynosił 2.35:1. Dla zwykłych zjadaczy chleba zmiana ta jest jednak bez większego znaczenia, a niektórym wręcz może się spodobać fakt, że ich panoramiczne telewizory są w pełni wypełnione obrazem.  Ścieżka dźwiękowa, zarówno oryginalna jak i z polskim lektorem, została przygotowana w standardzie Dolby Digital 5.1. Dodatków niestety niezbyt wiele: wypowiedzi twórców, notki filmograficzne i zwiastuny filmowe. Zanim jednak ktoś zacznie marudzić na to ubóstwo, śpieszę powiadomić, że to i tak więcej niż otrzymali Amerykanie - ich wydanie jest całkowicie dodatków pozbawione."
Pachnidło: Historia mordercy (2006),8,"Tom Tykwer w oszałamiającym wizualnie ""Pachnidle"" bada naturę geniuszu. Poprzez postać obdarzonego niezwykłym darem Jana-Baptysty Grenouille'a ukazuje mroczną, lecz mimo to fascynującą postać, którą nie sposób mierzyć zwykłymi ludzkimi wartościami. Zostajemy zaproszeni w podróż do magicznego świata zapachów, byśmy się przekonali, że bycie szarym człowiekiem ma swoje zalety.       Karoline Herfurth,  Ben Whishaw  Rising StarConstantin Film ProduktionVIP 4 MedienfondsNouvelles Éditions de Films (NEF)Castelao ProduccionesDavis-FilmsIkiru Films  ""Pachnidło"" to adaptacja bestsellerowej powieści Patricka Süskinda, której bohater Jan-Baptysta Grenouille pozbawiony jest gruczołów zapachowych, lecz nadrabia tę stratę niezwykle wrażliwym zmysłem powonienia. Choć zaczyna jako noworodek porzucony wśród rybich wnętrzności, jego niespożyta siła wydobędzie go z rynsztoka i przekształci w mistrza-perfumiarza. Zatraciwszy się całkowicie w idei zapachu doskonałego, dopuści się morderstwa, lecz w zamian zaoferuje światu czysty destylat miłości.  Geniusz i obsesja nabierają w obrazie Tykwera charakteru wszechogarniającego żywiołu. Jest to siła, której nic nie jest w stanie powstrzymać i której obojętne są wszelkie normy moralne. Grenouille jest niczym trąba powietrzna. Istnieje ślepo poruszany siłami, których nie rozumie i których nie kontroluje. Ganić go za zniszczenia, jakich dokonuje, to jak ganić tornado za zawalenie się domu. Geniusz jest ponad to. Z destrukcji, którą niesie, niczym feniks z popiołów rodzi się prawdziwy cud. Jednak, jak wszystko inne, tak i to pozostaje poza zasięgiem zrozumienia Grenouille'a. Tak jak zło, tak dobro ocenić mogą jedynie osoby będące z boku, które nie zostały przeklęte niezwykłym ""darem"".  Kiedy ogląda się życie bohatera, pojawia się w widzu nagląca wątpliwość: Czy warto być osobą wyjątkową, jeśli cena jest aż tak wysoka? Świat wiele zawdzięcza geniuszom, lecz oni na zawsze pozostają outsiderami żyjącymi poza nawiasem społecznych norm i instytucji.  Obraz Tykwera odbiega zarówno w wymowie, jak i w samej fabule od swego literackiego pierwowzoru. I być może narażę się tym fanom książki, ale moim zdaniem Tykwer dobrze zrobił. Powiązanie śmierci postaci drugoplanowych bezpośrednio z osobą Grenouille'a wzmacnia jeszcze alegoryczny charakter całości. Ograniczenie wątków pobocznych również wyszło filmowi na dobre, tworząc spójną i przemyślaną całość.       Ben Whishaw  Rising StarConstantin Film ProduktionVIP 4 MedienfondsNouvelles Éditions de Films (NEF)Castelao ProduccionesDavis-FilmsIkiru Films  Jednak podstawową zaletą filmowego ""Pachnidła"" są zdjęcia. Tykwer zastąpił zapachy obrazami i dzięki temu osiągnął rzecz niesłychaną przy tak olbrzymim widowisku - uczynił z ""Pachnidła"" widowisko zmysłowe i niezwykle intymne. Frank Griebe, stały operator Tykwera, zasługuje na wszelkie możliwe pochwały. Jest to jeden z najlepszych filmów ostatnich lat, jeśli chodzi o wizualną stronę przedsięwzięcia.  Pochwały należą się również osobom odpowiedzialnym za dobór aktorów. Ben Whishaw idealnie zagrał Jana-Baptystę. Była to rola wymagająca niezwykle ekspresyjnej gry całym ciałem i Anglik poradził sobie z tym perfekcyjnie. Cudownym cackiem jest epizodyczna rola Dustina Hoffmana. Nie wiem, jak to jest, jednak ostatnio w większych rolach sprawuje się średnio, jednak w epizodach pozostaje nadal mistrzem aktorskiego kunsztu. Trudno też zapomnieć Karoline Herfurth, choć przecież na ekranie pojawia się zaledwie na chwilę.       Ben Whishaw  Rising StarConstantin Film ProduktionVIP 4 MedienfondsNouvelles Éditions de Films (NEF)Castelao ProduccionesDavis-FilmsIkiru Films  Te wszystkie zalety sprawiają, że warto jest sięgnąć po płytę DVD z filmem Tykwera. Dla polskich widzów dystrybutor przygotował dwa wydania ""Pachnidła"". Pierwsze z nich to płyta z samym filmem, drugie zawiera dodatkowy dysk, na którym znalazły się dodatki (m.in. materiał o tym, jak powstawał film oraz zdjęcia z planu). Oba wydania zostały wydane w wysmakowanej oprawie, na jaką ""Pachnidło"" z pewnością zasługuje. Uwagę zwraca piękne menu odwołujące się do scen filmowych. Obraz jest oczywiście w panoramicznym formacie, a dźwięk zarówno oryginału, jak i polskiego lektora to Dolby Digital 5.1."
Wakacje Jasia Fasoli (2007),5,"Jasia Fasolę znają wszyscy. Jednych drażnią jego głupie, nadekspresyjne miny, machanie nogą i bełkotanie; innych to śmieszy. Faktem jest jednak, że tych pierwszych jest na tyle dużo, aby uczynić z wykreowanej przez Rowana Atkinsona postaci maszynkę do robienia pieniędzy i rozpoznawalny symbol (cokolwiek by nie myśleli o tym sami ""wyspiarze"") angielskiego humoru.  Pełnometrażowy debiut ekranowy Jasia Fasoli, choć zmiażdżony przez krytykę, zarobił przeszło 270 milionów dolarów, nic więc dziwnego, że twórcy zdecydowali się na kontynuację. I tu następuję zaskoczenie: ""Wakacje Jasia Fasoli"" są filmem, który ma większe ambicje niż jego poprzednik. Nowa odsłona przygód głupkowatego, dziwacznego Angola jawnie nawiązuje bowiem do poetyki i klimatu filmów Jaquesa Tati.  Wiem, że dla tych, którzy znają twórczość Tatiego zestawienie ""Wakacji Jasia Fasoli"" i ""Wakacji Pana Hulot"" wyda się szokujące, ale nie da się ukryć, że twórczość wielkiego francuskiego komika było inspiracją dla twórców. Zderzenie wykrzywionej gęby Atkinsona z subtelnym humorem Jaquesa Tati rodzi mieszane uczucia. Powstaje bowiem, owszem, ciekawa hybryda, ale istnieje podejrzenie, że film nie zaspokoi ani miłośników Jasia Fasoli, ani tym bardziej admiratorów talentu twórcy ""Playtime"".  Na pochwałę zasługuje jednak samo wydanie dvd ""Wakacji Jasia Fasoli"". Zawiera ono dostęp do scen, które nie znalazły się w filmie, a więc de facto kilka dodatkowych gagów z Jasiem Fasolą w roli głównej. Materiałów, które nie znalazły się w filmie jest ponad 40 minut. Oprócz tego trzy filmy krótkometrażowe, będące zarazem relacjami z planu, jak i historią postaci Jasia Fasoli. Jeśli chodzi o zachodnie standardy nie jest to jakaś zaskakująco duża ilość dodatków, ale jak na polskie warunki wygląda to więcej niż przyzwoicie. Na koniec jeszcze jedna niespodzianka: materiały dodatkowe mają polskie napisy, co wydawać by się mogło czymś oczywistym, jednak w naszym kraju wciąż jest to nowość."
Niepokój (2007),7,"D.J. Caruso po wielu straconych szansach wreszcie załapał, o co biega w kinie rozrywkowym. Jego najnowszy film luźno nawiązuje do ""Okna na podwórze"" Hitchcocka, lecz zrealizowany został z myślą o widzu, który nigdy pierwowzoru nie widział, a być może nawet nie zdawał sobie sprawy z jego istnienia. Na wskroś nowoczesny, z mało skomplikowaną historią, gadżetami, humorem i wartką akcją, ""Niepokój"" zadowolić powinien większość nastolatków.  Bohaterem filmu jest młody chłopak, który przeżył straszliwy samochodowy wypadek. Niestety ginie w nim jego ojciec i obraz ten prześladować będzie go przez następny rok, co negatywnie odbije się na jego zachowaniu. Po kolejnym wybryku polegającym na wyprowadzeniu lewego sierpowego centralnie na szczękę nauczyciela hiszpańskiego, zostaje skazany na trzymiesięczny areszt domowy. Pozbawiony znajomych, kontaktu ze światem zewnętrznym (nie z powodu niemożności wyjścia z domu, a odciętego dostępu do iTunes) główny bohater może zrobić tylko jedno - zaczyna podglądać ludzi.  Dwie osoby szczególnie przykuwają jego uwagę. Pierwszą jest atrakcyjna blondynka, która wraz z rodzicami wprowadziła się do domu obok. Niepotrzebny mu jest kanał Playboya, kiedy za darmo ma możliwość podziwiać atrakcyjne kobiece ciało w stroju bikini, powabnie ułożone na leżaku przy niewielkim basenie. Drugą jest nieco dziwaczny sąsiad odludek, którego hobby to, jak zaczyna podejrzewać główny bohater, mordowanie rudowłosych kobiet.  Rozpoczyna się śledztwo, w którym chłopakowi pomogą jego przyjaciel oraz owa atrakcyjna blondynka, której spodobało się, że jest przez młodocianego rozrabiakę obserwowana. Niewinne inwigilacja sąsiadów kończy się niespotykaną okazją naprawy własnego życia. Jeśli więc ktoś szukał usprawiedliwienia dla podglądania i nagrywania bliźniego swego, to ""Niepokój"" jest filmem właśnie dla niego. Bohater łamiąc prawo do prywatność poznaje świetną dziewczynę i ma szansę odzyskać szacunek do samego siebie, odgrywając rolę bohatera.  Klasyczna suspensowa fabuła kryje w sobie przesłanie czytelne i niezwykle ważne dla milionów nastolatków na całym świecie: poczucie nieadekwatności czy niskiej samooceny można zniwelować tylko poprzez czyny. Tylko działając, idąc do przodu, możesz uwierzyć w siebie, a kiedy to uczynisz, poprawi się cała twoja sytuacja: relacje z rodziną, pojawi się szansa na miłość, a kłopoty z różnymi instytucjami prysną jak bajka mydlana. Na takich przesłaniach bazują miliony poradników psychologicznych, które w Stanach niezmiennie okupują najwyższe miejsca list bestsellerów. Nic więc zatem dziwnego, że ich filmowy odpowiednik również spotkał się za Oceanem z dobrym przyjęciem.  To zaskakujące, ale chyba po raz pierwszy zdarza mi się pochwalić film D.J. Caruso. Po średnich w najlepszym razie filmach, jak ""Jezioro Salton"" i ""Podwójna gra"" czy wręcz złych, jak ""Złodziej życia"" - w końcu nakręcił obraz, który daje się obejrzeć. Oczywiście już samo wspominanie przy ""Niepokoju"" o ""Oknie na podwórze"" to przesadny komplement, jednak najnowsze dzieło Caruso jest całkiem przyjemnym kinem idealnie skrojone pod konkretnego widza.  ""Niepokój"" to także film, który Shię LaBeoufa przemienił z jednego z wielu młodych aktorów w potencjalną gwiazdę kina. W filmie Caruso w kilku scenach wykazał się prawdziwym talentem aktorskim. Jest jeszcze młody i czasami brakuje mu doświadczenia. Ma jednak niezwykle duży potencjał i z nieoszlifowanego diamentu może powstać brylant najwyższej jakości. Wszystko zależy jednak od tego, jak poprowadzi swoją karierę w ciągu najbliższych kilku lat.  ""Niepokój"" zaskakująco dobrze sprzedał się w Stanach. Po obejrzeniu filmu nie wydaje się to jednak aż tak dziwne. Lekkie, lecz przyzwoite kino rozrywkowe, które potrafi utrzymać równe tempo, zawsze znajdzie sporo odbiorców. Nowy obraz Caruso idealnie nadaje się do obejrzenia w większym gronie. I pozostaje tylko liczyć, że nie jest stanowi on wyjątek w twórczym dorobku reżysera.  "
Wiem kto mnie zabił (2007),2,"Lindsay Lohan już wie, kto ją zabił. O dziwo nie jest to wóda, prochy i szybki seks, ale nieudolny reżyser i tragiczny scenarzysta. Najnowsze dzieło Chrisa Sivertsona jest tak nędzne, wtórne, napuszone i żałosne, że aż zabawne.  Lohan, złote dziecko Hollywood, w przerwie między odwykami postanowiła zerwać ze swoim słodkim filmowym wizerunkiem i zagrać postać mroczną, niepokojącą, o złożonej, aż chciałoby się powiedzieć - rozdwojonej psychice. No i udało się. Mamy więc dwie Lindsay: jedna to dobra dziewczyna z sąsiedztwa, która pisze opowiadania i gra na fortepianie; druga jest niegrzeczna i kręci tyłkiem na scenie klubu go-go. Kiedy grzeczna Lohan zostaje porwana przez grasującego po miasteczku psychopatę i poddana torturom polegającym na amputacji paluszków (i rączki, i nóżki...) w mieście pojawia się jej okaleczona, niegrzeczna wersja. Czy to ta sama dziewczyna, czy dwie różne osoby? Kogo to naprawdę interesuje, ostrzegam, aby nie czytał dalej.  Reżyser - człowiek ambitny - zrzyna z Lyncha, ile może. Jest wiec niebieska róża (zamiast czerwonej), zamiana osobowości, udziwnione sceny halucynacji i inne bzdety, które mają tworzyć aurę tajemnicy. No cóż, zdecydowanie największą tajemnicą w całym filmie jest fakt, że aktorka raz pojawia się bez nogi, a raz z nogą. O ile kwestia protezy ręki jest jasna i klarowna dla widza, o tyle rzeczona noga naprawdę intryguje jeszcze długo po seansie.  Prócz nogi w filmie intrygujący jest także sam scenariusz. Odpowiada za niego debiutant Jeff Hammond. Trzeba przyznać, że jest to debiut doprawdy imponujący. W życiu nie widziałem tak znakomitego materiału na komedię absurdów. Polecam szczególnie scenę, kiedy Lohan-striptizerce po występie odpada palec. Młoda gwiazdka naprawdę wygląda na zaniepokojoną i zdziwioną tym faktem. Nie na tyle co prawda, aby iść do lekarza, ale tak czy siak minę ma nietęgą. Oczywiście rodzi się pytanie, kiedy odpadła jej noga i jak bez niej dotarła do miasteczka, a dalej - co się stało z nogą: czy została po drodze, czy ktoś ją znalazł, a może nigdy nie miała nogi, tylko ją sobie wyobrażała? Dzięki temu sprytnemu i subtelnemu zabiegowi twórcy widz niepostrzeżenie podziela fascynacje filmowego psychopaty kolekcjonującego odcięte dolne kończyny.  ""Wiem kto mnie zabił"" to film dla koneserów. Kto szuka sensu, logiki, gry aktorskiej, w miarę sprawnej reżyserii - ten powinien wybrać się do kina na coś innego (cokolwiek innego). Widzowie, którzy doskonale się bawią na filmach nagradzanych przez krytyków jedną gwiazdką z całą pewnością się nie zawiodą. ""Wiem kto mnie zabił"" jest głupsze niż ustawa przewiduje. I to jest jego największa zaleta."
Straż dzienna (2005),7,"""Straż nocna"" była miłą odmianą w kinie fantasy, zdominowanym przez krasnoludy, elfy, gnomy, orki i inną hołotę zza oceanu. Timur Bekmambetow wniósł słowiańską duszę w duszny świat efektów specjalnych. ""Straż dzienna"" jest jej udaną kontynuacją. Całość jest zgrabna, efektowna i, co najważniejsze, ludzka.  Pomysł na film był znakomity. Umieścić akcję we współczesnej Moskwie; bohaterami uczynić przedstawicieli walczących ze sobą sił ciemności i światła, a więc jędze, wiedźmy, wampiry, magów itd. żyjących wśród normalnej populacji; w tej manichejskiej wizji świata umieścić postacie ludzkie w swoich wadach, słabościach, nadziejach i to z nich uczynić centrum intrygi oraz nośnik akcji. W ten sposób walka między jasnością a ciemnością toczy się przynajmniej na kilku poziomach. Ta wielopoziomowość fabuły jest zresztą nie tylko metaforyczna, ale i dosłowna. Akcja filmu dzieje się w trzech wymiarach: przeszłość, teraźniejszość (na którą czasem nakłada się ta pierwsza) oraz w Zmroku.  ""Straż dzienna"" zaczyna się prawie dokładnie w tym samym momencie, w którym skończyła się ""Straż nocna"". Syn Antona jest Wielkim w służbie ciemnych. Kiedy wydaje się, że równowaga zostanie zachwiana, okazuje się, że jest jeszcze jeden Wielki w służbie jasności. Problem w tym, że kiedy obaj się spotkają, nastąpi apokalipsa, a na świecie ostatecznie zapanuje ciemność.  Jakkolwiek streszczenie fabuły brzmi dziwacznie, to całą mitologię związaną z filmem widz przełyka niezwykle gładko i z przyjemnością. Co prawda wydaje się, że fabuła miała o wiele większy potencjał znaczeniowy niż ma film. Można więc narzekać, że Bekmambetow bardziej postawił na obfitującą w efekty specjalne akcję niż pogłębianie potencjalnej refleksji filozoficznej. No cóż, wydaje się, że reżyser bynajmniej nie miał zbyt filozoficznych intencji. ""Straż dzienna"" to po prostu solidna i niegłupia rozrywka, która choć jest adaptacją powieści Wasiljewa i Łukjanienki, to garściami czerpie z twórczości Bułhakowa.  To być może unoszący się nad komputerowymi efektami specjalnymi posmak ""Mistrza i Małgorzaty"" sprawia, że mam do tego filmu słabość. A może to scena balu, w której wódka miesza się z krwią, przeszłość z teraźniejszością i przyszłością, zmrok z realnością. A może fakt, że filmowcy za wschodnią granicą potrafią zrobić widowisko na miarę amerykańskiej fabryki snów, zachowując oryginalność, świeżość i nie zmuszając widza do absolutnego wyrzeczenia się myślenia. W każdym razie ""Straż dzienna"" to miła rozrywka i przyjemna odmiana po amerykańskich sztampowych superprodukcjach."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Życie od kuchni (2007),6,"Z filmami jest jak z kulinarnymi daniami: ten sam przepis w rękach różnych osób da całkowicie odmienne rezultaty. Jedni uczynią z niego dzieło sztuki, inni danie pożywne, lecz przyziemne, a jeszcze innym wyjdzie nieprzyswajalna papka. Choć ""Życie od kuchni"" na szczęście nie należy do tej trzeciej kategorii, to jednak daleko mu też do wykwintnej kuchni. Nie pomogło użycie pierwszorzędnych aktorskich przypraw jak Catherine Zeta-Jones i Aaron Eckhart - film Scotta Hicksa jest mdłą i nijaką przypowiastką o miłości.  Główną bohaterką jest Kate, której życie nie rozpieszczało, lecz dzięki temu uzyskała coś bezcennego - kulinarny talent. Teraz jest szefową ekskluzywnej restauracji, stanowiącej - jak sądzi - całe jej życie. Już wkrótce będzie musiała zweryfikować swe poglądy, gdyż w wyniku pechowego splotu okoliczności na jej barki zrzucona zostaje odpowiedzialność za córkę przedwcześnie zmarłej siostry. Jakby tego było mało, w jej kuchni pojawia się nowy kucharz - żywiołowy i rozkochany w operze Nick, który wprowadza chaos w jej uporządkowaną egzystencję. Resztę historii łatwo odgadnąć nawet bez oglądania filmu. Sztywna, pełna rezerwy Kate powoli rozkręca się jako przybrana matka i odnajduje czas na miłość, a wszystko to wśród garów i pysznych dań.  Oglądając ""Życie od kuchni"" ma się nieodparte wrażenie, że twórcy uznali, iż wystarczy zatrudnienie dwóch nazwisk cieszących się pewną renomą, a film sam się nakręci. Niestety Hicks okazał się zaledwie wyrobnikiem, który potrafi przyrządzić danie zjadliwe, lecz pozbawione pasji i uczuć. Jego miłosna opowieść jest miałka, a miejscami wręcz toporna. Nieźle sprawujący się Zeta-Jones i Eckhart niewiele tu zmieniają, gdyż brakuje między nimi najważniejszego składnika - chemii. Napięcia między nimi nie starczyłoby do zapalenia żarówki, a co dopiero mówić o porwaniu widzów.  Bohaterowie są papierowi i jednowymiarowi. W rękach Hicksa nie udaje się nadać im głębi i kolorytu. Całość sprawia wrażenie, jakby reżyser pozostawił aktorów samych sobie, zupełnie ich nie prowadząc. Catherine Zeta-Jones i Aaron Eckhart są profesjonalistami na tyle, że potrafią sobie z tym poradzić. Dzięki temu z co bardziej karkołomnych sekwencji wychodzą zwycięsko.  Inaczej ma się sytuacja z młodziutką Abigail Breslin. Dopóki milczy jest rozkosznie cudowna z tymi swoimi wielkimi oczami, za którymi zdaje się skrywać inteligencja większa, niżby sugerował jej wiek. Kiedy jednak zaczyna wypowiadać swe kwestie, czar mija i zostaje drewniana panienka, która próbuje niezbyt przekonująco udawać prawdziwą dziewczynkę. Z wielkim trudem przyszło mi uwierzyć, że jest to ta sama Abigail, która tak fenomenalnie wypadła w ""Małej Miss"".  ""Życie od kuchni"" na przykładzie właśnie Breslin pokazuje, jak ważną rolę pełni reżyser w kreowaniu postaci. A przecież Scott Hicks dekadę temu nakręcił ""Błysk"", którym zdawał się sugerować, że ma prawdziwy filmowy talent. Jednak jego kolejne filmy rozwiały te złudzenia. Australijczyk urodzony w Ugandzie jest tylko sprawnym rzemieślnikiem, który dobry jest w realizacji poprawnych technicznie obrazów. Brakuje mu jednak umiejętności porwania aktorów, nadania opowieści lekkości i świeżości. Bez tego jego obrazy po prostu giną w tłumie i po jednorazowym obejrzeniu popadają w niepamięć.  Nie zdziwię się, jeśli taki los spotka właśnie ""Życie od kuchni"". Jest to bowiem tylko jeden z wielu filmów o kuchennej miłości. Jak by tego było mało, został on zrealizowany na podstawie europejskiej produkcji ""Tylko Marta"", z którą nie ma się niestety co porównywać. Na szczęście dla twórców, w Polsce oryginał nie jest zbyt znany, zatem oszczędzono im wstydu.  ""Życie od kuchni"" to film idealnie nadający się do obejrzenia w przerwie weekendowych zakupów w centrum handlowym. Człowiek odpocznie, odzyska siły na popołudniową sesję przymierzania i wybierania towarów, a o samym filmie szybko zapomni. Podobnie jak w fast-foodzie, gdzie zje się szybko, czasem nawet przyjemnie, ale wykwintnością dań nikt się nie zachwyca. "
I Ty możesz zostać bohaterem (2006),6,"Są filmy przeznaczone wyłącznie dla widzów w pewnym określonym wieku. Do nich właśnie należy obraz ""I ty możesz zostać bohaterem"", który w pełni docenią jedynie dzieci poniżej 10 roku życia. Dla ich rodziców wysiedzenie 90 minut w kinie może być trudne, jednak czego nie robi się dla swoich pociech. Tę animację należy traktować jako część procesu wychowywania potomka - na tej samej zasadzie, co nieprzespane noce, kiedy maluch ząbkuje.  ""I ty możesz zostać bohaterem"" to historia 10-letniego chłopca rozkochanego w baseballu. Wie wszystko o grze, jej zasadach i zdobytych punktach przez poszczególnych graczy. Niestety nie przekłada się to na jego umiejętności na boisku. Jest to źródło jego wstydu i pretekst do naśmiewanie się z niego przez 'kolegów' z podwórka. Pewnego dnia to się jednak zmienia. Po kolejnym ""popisie"" jaki dał w czasie gry, znajduje starą baseballową piłkę. Niby nic wielkiego, jednak kiedy piłka zaczyna mówić ludzkim głosem, zaczyna być ciekawie.  Jakby tego było mało, jego ojciec właśnie traci pracę, gdyż na jego dyżurze wykradziono nowojorskiej drużynie baseballowej kij, którym odbijał piłki największy mistrz zespołu. Chłopak wie, kto dokonał kradzieży, wyrusza zatem na wyprawę, by kij odzyskać i doprowadzić do ponownego przyjęcia ojca do pracy. Pełna przygód podróż do Chicago nauczy go, czym jest przyjaźń, pozwoli uwierzyć w siebie, a przede wszystkim pokaże mu, czym naprawdę jest baseball.  Bardzo młodzi widzowie seans opuszczą uradowani po pachy. Postaci są sympatyczne, a źli bohaterowie bezpiecznie straszni - czyli bardziej pokraczni i śmieszni, niż naprawdę źli. Wszystko jest kolorowe, dynamiczne, pełne śmiesznych gagów, które dojrzalsi widzowie rozpoznają jako typowe numery z komedii slapstickowej lat 20-tych i 30-tych. Dla maluchów ""I ty możesz zostać bohaterem"" jest obrazem niezwykle przyjaznym i bezpiecznym. Idealną propozycją w świecie, gdzie nawet bajki są pełne przemocy.  Gorzej jest, jeśli na widowni zasiądą widzowie nieco starsi. Dla nich twórcy nie przygotowali praktycznie nic, co mogłoby seans uczynić przynajmniej znośnym przeżyciem. Dowcipy są proste, a sytuacje średnio zabawne dla każdego, kto ma na swoim koncie dwa razy więcej lat, niż główny bohater. Dopiero pod koniec udaje się twórcom uderzyć we właściwe tony i w scenie finałowej film jest zaskakująco wzruszający i to pomimo łopatologicznego moralizowania.  W historii światowego kina ""I ty możesz zostać bohaterem"" zostanie zapamiętane jednak przede wszystkim jako film, którego nie dokończył Christopher ""Superman"" Reeve. Śmierć reżysera w trakcie realizacji filmu zawsze odbija się na obrazie. Reeve pozostawił po sobie chaos, którego jego następcom nie udało się opanować. Stąd w filmie sekwencje dopracowane sąsiadują ze scenami ledwie zarysowanymi, zrealizowanymi ""po łebkach"".  ""I ty możesz zostać bohaterem"" zostało zrobione zgodnie z przepisem na animację nieaktualnym od co najmniej dwóch dekad. Z tego też powodu jedynie nieświadome historii kina maluchy będą w stanie bawić się w kinie znakomicie. Starsi, którzy poznali animacje DreamWorks czy Pixara, będą niestety rozczarowani. Ale tak bywa - w końcu nie każda animacja musi być dla wszystkich. "
Ultimatum Bourne'a (2007),9,"Niektórzy twierdzą, że Jason Bourne jest następcą Bonda i ochoczo zestawiają adaptacje Ludluma z adaptacjami Fleminga. Nic bardziej mylnego. Po pierwsze, agenta 007 zastąpić się nie da. Bond to heros popkultury, wokół którego nadbudowała się już cała mitologia rządząca się swoimi prawami. Po drugie, seria o Bournie to zupełnie inne kino. W skrócie można określić je jako pełne akcji kino moralnego niepokoju.  Jak wszyscy wiemy, filmowego Bourne?a z literackim pierwowzorem łączy tylko imię. Nasz bohater na przestrzeni trzech filmów odbywa podróż w poszukiwaniu swojej tożsamości. W ""Ultimatum"" upragnioną odpowiedź wreszcie odnajdzie. Nie łudźmy się jednak, że powali ona widzów na kolana. Fabuła jest tu zgrabnym pretekstem dla nieustającej akcji. I jako taka się sprawdza.  Jeżeli jednak ktoś pokusi się kiedyś o prześledzenie, jak w kinie głównego nurtu wykorzystywane są elementy związane z bieżącymi społecznymi niepokojami moralnymi dotyczącymi polityki, seria o Bournie (ale i ""Transformers"") byłaby tego na pewno ciekawym przykładem. Kino amerykańskie od dawna zresztą karmi się podejrzliwością wobec własnego rządu. Chłopcem do bicia na ogół zostaje CIA, uosabiana przez zadbanych, białych mężczyzn z wyższej klasy średniej. To na ich rozkazy agenci mordują, porywają ludzi zakładając im na głowy czarne worki, które znamy z więziennych obrazków Iraku itd. No cóż, jak powiadają w jednym z odcinków bohaterowie ""South Parku"", Amerykanie są wspaniałym narodem. Rząd wywołuje konflikty i prowadzi działania, które przynoszą obywatelom ekonomiczne korzyści, a obywatele z czystym sumieniem je potępiają, nie rezygnując z benefitów. Na tym polega jedna ze sprzeczności kapitalizmu, którą z lubością żywi się kino rozrywkowe.  Wróćmy jednak do meritum. W ""Ultimatum Bourne?a"" Paul Greengrass trzyma się konsekwentnie paradokumentalnej stylistyki, którą znamy z ""Krwawej niedzieli"". Film operuje ujęciami sprawiającymi wrażenie, jakby były kręcone z ręki. Towarzyszy temu dynamiczny montaż. W ten sposób widz może poczuć się, jakby był w środku akcji. Wydawać by się mogło, że to ryzykowny zabieg, który spowodować może chaotyczność przekazu i zmęczenie widza. Sprawdził się on jednak w ""Krucjacie Bourne'a"", nadając jej polot i dynamikę, której było brak pierwszej części trylogii. Jeszcze lepiej sprawdza się i w ""Ultimatum"". Pozorna niedbałość zdjęć z ręki kryje jednak za sobą realizacyjną doskonałość. Nic nie jest tutaj przypadkowe, każdy szczegół jest wycyzelowany. Zresztą ta konwencja szybkiego, paradokumentalnego filmowania jest coraz częściej wykorzystywana w kinie sensacyjnym. Wystarczy wspomnieć tutaj chociażby ""Człowieka w ogniu"" Tony'ego Scotta. Kto wie, być może to ona jest właśnie przyszłością kina akcji...  Wielką zasługą ""Ultimatum"" jest to, że korzystając z nowoczesnego języka opowiadania, wraca do korzeni kina sensacyjnego. To nie efekty specjalne są tutaj w centrum, ale pełne napięcia pościgi. Ich realizacja jest zresztą klasa samą dla siebie. Reżyser potrafi uczynić niezwykle efektowne i trzymające w napięciu sekwencje (np. spotkanie Bourne?a z dziennikarzem Guardiana) ze scen, które w kinie tworzonym na komputerach zostałyby pewno sprowadzone do minimum na rzecz wybuchów i innych komputerowo wygenerowanych bzdetów. To wielka zaleta filmu i miejmy nadzieję, że kierunek, który obierze kino tego gatunku.  ""Ultimatum Bourne?a"" aż tętni akcją wyładowującą się co chwilę w rytm elektronicznej muzyki. Filmowi nie przeszkadza nawet kreacja Matta Damona, który znany jest z tego, że w każdej roli jest taki sam. W tym aktorskim szaleństwie gwiazdora być może jest metoda. W ten sposób widz ma przynajmniej okazję się do niego przyzwyczaić.  Film Grengrassa ogląda się w napięciu i z prawdziwą przyjemnością, także estetyczną. I chociaż jak głosi hasło reklamujące film ""Bourne wszystko pamięta, niczego nie wybacza"", widz zapewne szybko zapomni, o co w filmie chodziło, nie mówiąc już o jego wymowie. Nie zapomni jednak tego, jak było mu to podane. I o to chyba chodziło."
Fałszerze (2007),7,"Opowieść o Operacji Bernhard rozpoczętej w 1942 roku na mocy tajnego planu autorstwa inspektora Bernharda Krügera to żadna tam rozprawka z historii, ale dobre męskie kino charakterów z posmakiem egzystencjalnym.  Operacja Bernhard miała na celu wyprodukowanie jak największej ilości fałszywych funtów i dolarów, którymi Rzesza chciała zalać zachodnie rynki i finansować wojnę. Do tego celu utworzono w obozie Sachsenhausen specjalne komando złożone z więźniów, przed którymi postawiono zadanie dokonania największego fałszerstwa w historii. Obok grafików, malarzy, grawerów i bankowców znaleźli się w nim także zawodowi kryminaliści.  Stefan Ruzowitzky był wcześniej reżyserem thillera ""Anatomia"" i to się czuje. ""Fałszerze"", choć są filmem dziejącym się w dużej mierze w obozie koncentracyjnym, nie są filmem obozowym. Nasuwają się tu analogie z ""Czarną księgą"" Verhovena, która będąc filmem poruszającym problem zagłady Żydów, była skonstruowana jak thriller, gdzie wszystkie elementy były wpisane w konwencję opowieści. Niemcy pojawiali się nagle, niczym przybysze z innej planety w ""Żołnierzach kosmosu"", a całość grała konwencjami kina gatunków: od dramatu począwszy, poprzez kino wojenne, aż po dreszczowiec z elementami erotyki. Z ""Fałszerzami"" sprawa ma się podobnie, choć nie tak samo.  Obóz koncentracyjny jest tu przestrzenią, gdzie konfrontują się ze sobą charaktery dwóch głównych postaci: Salomona Sorowitscha (Karl Markovics) i Adolfa Burgera (August Dhiel). Sorowitsch jest zawodowym fałszerzem, recydywistą kierującym się prostym kodeksem moralności (nie donosić na kolegów, być lojalnym itd.). To pragmatyk, któremu obce są wielkie idee. Nie czuje się odpowiedzialny za naród i historię, ale za ludzi, z którymi przebywa. Burger z kolei to ideowiec, komunista oddany sprawie walki z faszyzmem, człowiek, który nie tylko jest gotów umrzeć dla wielkiej idei, ale i poświecić dla niej innych.  To właśnie skoncentrowanie się na konflikcie charakterów, które pociąga za sobą konflikt idei, jest największą zaletą filmu. Sorowitsh jest odpowiedzialny za życie swoich ludzi, gotowy zrobić wszystko, aby ocalić to, co można ocalić. Burger odpowiada przed historią, która zresztą przyznała mu rację (co nie znaczy, że widz podziela tą optykę). Istotna jest tu też postać komendanta obozu, bezideowego koniunkturalisty, który robi po prostu to, czego się od niego oczekuje. On i Burger są lustrami, w których przegląda się Sorowitsh.  W obozie uratowanie komuś życia może oznaczać przyspieszenie śmierci tysięcy innych. Nic nie jest jednoznaczne i wszystko ma swoją cenę. Zasługą reżysera jest nie tylko to, że widz odczuwa bezpośrednio, iż znajduje się w szarej strefie, gdzie brak wymiernego azymutu moralnego, ale też to, że każda (z głównych) postaci jest ludzka i na swój sposób potrafimy ją zrozumieć.  Jakkolwiek by to dziwnie nie zabrzmiało, ""Fałszerzy"" (dziejących się bądź, co bądź w obozie zagłady) ogląda się znakomicie: jako męskie, mocne, trzymające w napięciu kino. Film jest świetnie zrealizowany i zagrany. Reżyser w scenach obozowych zrezygnował z portretu ogólnego, skupiając się na szczegółach. Brak rozmachu inscenizacyjnego scen nadrabia ich intensywnością.  Fabuła nie koncentruje się na zagładzie i problematyce totalitaryzmu. Jednak siłą rzeczy te wątki nadbudowują się wokół głównej osi fabularnej. W ten sposób sprawnie opowiedziana historia wielkiego fałszerstwa w obozie koncentracyjnym staje się refleksją nad wielką i małą (jednostkową) historią oraz nad relacją między ideami a życiem. Opowieścią o świecie, w którym nigdy do końca nie wiemy, jakim banknotem, za co płacimy."
Irina Palm (2007),7,"W zdeptanej przez krytykę komedyjce ""Pracownik miesiąca"" olewający swoją pracę młodzieniec zakłada się z przyjaciółmi, że zostanie pracownikiem miesiąca. Wszystko po to, aby przespać się z atrakcyjną kasjerką, która ponoć gustuje w przodownikach pracy. Po drodze do celu okazuje się jednak, że praca pakowacza i kasjera w wielkim supermarkecie może być źródłem godności i poczucia własnej wartości. Co to ma wszystko wspólnego z ""Irina Palm""? Wbrew pozorom więcej niż można by przypuszczać. To, co amerykanie zamienili w przesyconą etosem protestanckim bajkę, Garbarski uczynił subtelnie wywrotowym i delikatnie zaangażowanym kinem społecznym.  Maggie jest zwykłą, szarą, prostą, nienajmłodszą już kobietą. Jej mąż nie żyje. Jej przyjaciółki ją lekceważą. Jej syn ożenił się z kobietą, która jest jej nieprzychylna. Jej ukochany wnuk zachorował na ciężką i drogą w leczeniu chorobę. Maggie spędza dotychczasowe swoje życie na siedzeniu w domu na przedmieściach Londynu, wizytach w sklepie spożywczym i herbatce u przyjaciółek. Wszystko zamienia się, kiedy Maggie decyduje się uzbierać pieniądze na leczenie wnuka. Gotowa na wszystko wkracza w świat sex clubów. Okazuje się, że nienajładniejsza już kobieta ma wyjątkowy dar - niezwykle delikatne ręce. Za ich dotyk mężczyźni gotowi są płacić pieniądze i ustawić się w wielometrowej kolejce.  Pomysł filmu był bardzo ryzykowny. Pokazać pracę polegającą na erotycznym zaspokajaniu jak każdą inną, jak zajęcie, z którego można czerpać satysfakcję i poczucie wartości. Co więcej, uczynić przestrzeń kojarzącą się z przemocą, wykorzystywaniem, erotyczną konsumpcją i uprzedmiotowieniem drugiego człowieka - przestrzenią, w której może urodzić się delikatne i kruche uczucie. Jak jednak mawiają Rosjanie, kto nie ryzykuje, nie pije szampana.  W sukcesie filmu niewątpliwie pomogła reżyserowi odtwórczyni głównej roli Marianne Faithfull. Zrobienie bohaterki z podstarzałej, zahukanej starszej pani z niższej klasy średniej jest bez wątpienia zabiegiem fabularnie odważnym. Z drugiej strony, osłabia on nieco drapieżność filmu. Jednak Irina Palm jako oddająca się z rozkoszą nierządowi nastolatka, byłaby bohaterką w zupełnie innym filmie - pozbawionym tej subtelności i uroku angielskiego kina społecznego, który znamy chociażby z ""Goło i wesoło"".  ""Irinę Palm"" ogląda się znakomicie. Reżyser prowadzi akcję w nieśpiesznym tempie, ale płynnie. Wtręty społeczne i krytyka kapitalizmu nie są nachalne. Rodzące się uczucie pomiędzy doświadczoną przez życie kobietą a właścicielem sex clubu rysowane jest w sposób subtelny, w dużej mierze oparty na najprostszych gestach i niedomówieniach. Profesja głównej bohaterki pokazana została w taki sposób, że film mogą bez problemu oglądać i nastolatki, i emeryci. Całość okraszona jest kilkoma zabawnymi, może trochę efekciarskim scenami i dialogami (np. rozmowa przy herbatce o łokciu penisisty). Wszystko to trochę za mało na arcydzieło, ale wystarczająco na inteligentne i znakomicie zrobione kino, które potrafi naszkicować żywych i przejmujących bohaterów, poruszających się w nietypowo typowej przestrzeni społecznej.  I na koniec jeszcze jedna refleksja, którą wymusza film reżysera o swojsko brzmiącym nazwisku Garbarski. Może w końcu polscy twórcy zamiast narzekać na system, powielać przeróżne klisze i kręcić koniunkturalne gnioty, spróbowaliby zaryzykować. Jak widać czasem się udaje. Trzeba tylko trochę odwagi, wyczucia i szczerości."
Jutro idziemy do kina (2007),7,"Telewizja Polska z okazji 68 rocznicy napaści hitlerowskich Niemiec na Polskę wyprodukowała film, który jest ewenementem w aktualnie panujących trendach rodzimej kinematografii. Nie jest to bowiem ani głupiutka komedyjka romantyczna ani kryminał. Chce się wręcz rzec, że ""Jutro idziemy do kina"" to film normalny, tyle że takich filmów w naszym kraju jest jak na lekarstwo.  Mamy rok 1938. Trójka przyjaciół właśnie zdała maturę. Jak wszyscy młodzi ludzie, żyją chwilą obecną, planują przyszłość i wierzą, że przed nimi jest jeszcze całe życie. Każdy z nich podąża własną ścieżką, odnosi własne sukcesy i ponosi osobiste porażki, a w końcu odnajduje też miłość. Rok z życia młodych ludzi pokazana jest w lekkim, wręcz komediowym stylu, któremu momentami bliżej do bajki niż do prawdziwej opowieści. Widz to jednak ""kupuje"" bez większego sprzeciwu, ponieważ znakomicie wpisuje się to w romantyczną konwencję tak lubianą w Polsce od czasu Wieszczów. Film Kwiecińskiego to bowiem sentymentalna opowiastka o młodości w pełnym swym rozkwicie, kiedy to wszystko zdaje się być możliwe.  Jednak zarówno twórcy jak i widzowie wiedzą, że za horyzontem zdarzeń gromadzą się już burze wojennego sztormu. Za radością, swobodą i entuzjazmem kryje się gorzki cień świadomości, że to wszystko mija i nadjedzie czas bolesnego starcia z brutalną rzeczywistością. ""Jutro idziemy do kina"" to dzieło osób, które młodość mają już za sobą i z żalem spoglądają wstecz, za tym co było i już nie wróci. To czyni z filmu powieść uniwersalną, bowiem naturą rzeczy jest, że młodzieńczy zapał mija stłamszony przez zdecydowanie mroczniejszą rzeczywistość.  Film zrealizowany z okazji 1 września to druga pełnometrażowa fabuła Michała Kwiecińskiego, który w ubiegłym roku zaskoczył wszystkich znakomitymi ""Statystami"". Teraz, przy współpracy z uznanym scenarzystą Jerzym Stefanem Stawińskim, udowodnił, że tamten film nie był przypadkiem. Pomimo swego telewizyjnego rodowodu, ""Jutro idziemy do kina"" z powodzeniem wygrywa z większością tegorocznych polskich premier kinowych. Jego zaletami jest prosta lecz uniwersalna historia, sympatyczni bohaterowie, a przede wszystkim niezapomniany nastrój.  Stawiński napisał rzecz jak na telewizję niespotykanie dobrą. Jest to niewiarygodnie romantyczna fikcja, która jednak mogła wydarzyć się naprawdę. W tej historii odnajdą się i starsi widzowie, którzy ze smutnym uśmiechem zadumają się nad czasami, kiedy sami byli niespełna 20-latkami, jak młodzi, którzy ciesząc się naiwnością, być może zauważą przestrogę i nie dadzą się w pełni zaślepić młodzieńczym fantasmagoriom.  Kwiecińskiemu należy się z kolei pochwała za bezbłędne dobranie i dobre poprowadzenie obsady. Najlepiej widać to na przykładzie trzech dziewcząt, które zagrały na zaskakująco wysokim poziomie. W polskiej telewizji ze świecą można szukać takich kreacji, a i w kinie nie miałyby się czego wstydzić.  Z kolei wśród panów najlepiej spisał się, ku mojemu wielkiemu zaskoczeniu Jakub Wesołowski. Nie ma on zbyt wielkiego doświadczenia, a jednak zarówno w partiach komediowych jak i tych bardziej poważnych radzi sobie lepiej, niż można się tego było spodziewać. Najsłabiej wypada, kiedy gra rozpacz. W scenach z 1 września, niestety zabrakło doświadczenia i jego zachowanie trąci sztucznością.  Jednak najsłabiej z trójki głównych aktorów wypada (o dziwo!) najbardziej doświadczony z nich wszystkich Mateusz Damięcki. Chyba zaczyna mu już trochę brakować młodzieńczego żaru. Może powinien już zacząć rozglądać się za nieco innymi rolami?  Całość, jak na polskie standardy została zrealizowana bardzo sprawnie, choć miejscami widać, że budżet jest dość. Kwieciński z ekipą dostarcza widzowi film sympatyczny, miły i gorzko zabawny, czym przywraca nadzieję na to, że w Polsce może w końcu zacznie się kręcić ""normalne"" kino. "
Odgrobadogroba (2005),5,"Od komedii do tragedii. Od sielskości do okrucieństwa. Od ucieczki od życia do jego afirmacji. Od poezji do milczenia. Od cytatu do cytatu. Tak najkrócej można by określić film Cvitkovica.  ""Odgrobadogroba"" trudno jest sklasyfikować. Jest to film, który sam w sobie jest sprzeczny.  Z jednej strony, niezwykle oryginalny - z drugiej, bardzo znajomy. Zupełnie tak jak mowy pogrzebowe bohatera - niby każda pisana na specjalną okazję, ale wszystkie w gruncie rzeczy brzmią podobnie.   Film Citkovoica miesza ze sobą różne gatunki i nastroje. Odnajdujemy w nim sielskie obrazki z życia prowincji, gdzie wszystko toczy się własnym, nieśpiesznym torem. Ludzie mają swoje marzenia, o których wiedzą, że życie nigdy ich nie spełni, a także swoje kłopoty, z którymi próbują sobie radzić. Wszystko to przesycone jest melanżem nastrojów. Od melancholii i pełnej niespełnienia nostalgii, poprzez humor do tragedii. Jako żywo momentami przypomina się mały wielki film Ivana Pasera ""Intymne oświetlenie"".  ""Odgrobadogroba"" na tym sielskim obrazie jednak nie poprzestaje. Prowincja ukrywa swoją drugą, złowrogą twarz. Ludzie, którzy koło siebie mieszkają, w każdej chwili niespodziewanie mogą zacząć się nawzajem prześladować (jak się wydaje, nie bez znaczenia jest tu fakt, że reżyser pochodzi z dawnej Jugusławi). Tak więc konwencja sielskości zostaje brutalnie (raczej dosłownie niż w przenośni) zerwana, by doprowadzić do tragedii, która to z kolei prowadzi do pogodzenia się ze światem. Tragikomiczna historia mówcy pogrzebowego, jego rodziny i przyjaciół jest przypowieścią z morałem będącym pochwałą życia w każdym jego wymiarze, także tym okrutnym. Życie jest, jakie jest, i koniec. Poza nim nie ma nic, trzeba się więc na nie zgodzić i odnaleźć w nim piękno. Brzmi mądrze i dojrzale? Brzmi. Słychać echa przeróżnych filozofii? Słychać. I wszystko byłoby fajnie, gdyby nie to męczące wrażenie déj? vu.  Jak już wspominałem, zarówno fabularne, jak i wizualne elementy niby są oryginalne, a jednak brzmią jak echo. Cała ta układanka, na którą składają się mowy pogrzebowe, prowincja, niedorozwinięta siostra, ojciec próbujący notorycznie i bez skutku popełnić samobójstwo, wszystko to już było. Civtkovic przy całej swojej finezji wizualnych rozwiązań (chyba najlepsza w całym filmie scena pochówku w samochodzie) nie potrafi w moim przekonaniu nadać filmowi ani zamierzonej świeżości, ani płynności. Poezja obrazu obraca się przeciwko reżyserowi, paradoksalnie za dużo w niej koncepcji, a za mało życia.  No cóż, być może mój zmysł wrażliwości nie jest zbytnio rozwinięty lub uległ wyczerpaniu. Niestety nie urzekają mnie już statyczne ujęcia, elipsy, kamera skierowana w wodę i w niebo. Wszystkie te środki mające w zamierzeniu budować poetyckość, skrywają pustkę. ""Odgrobadogroba"" jest dla mnie ambitną porażką. Czasami jednak lepiej zobaczyć taką porażkę, niż niejeden sukces."
Grudge - Klątwa 2 (2006),5,"To było do przewidzenia. Po sukcesie ""Klątwy"" musiała powstać ""Klątwa 2"". I oceniając po obrazie, jaki twórcy nam zaprezentowali, była to jedyna rozsądna, choć mało oryginalna decyzja jaką podjęto. Część pierwsza trzymała się jeszcze japońskiego oryginału, dzięki czemu udało się osiągnąć niezły efekt i poprawną jakość. W drugim filmie twórcy postanowili pójść w zupełnie innym kierunku i niestety po drodze mocno pobłądzili.  ""Grudge - Klątwa 2"" to trzy przeplatające się ze sobą historie rozgrywające się w różnym czasie oraz w różnych miejscach. Bohaterką pierwszej jest siostra głównej bohaterki z poprzedniego filmu. Dziewczyna przybywa do Japonii i będąc świadkiem śmierci siostry, postanawia rozwiązać zagadkę jej pozornego samobójstwa. W drugiej opowieści bohaterkami są trzy uczennice międzynarodowej szkoły w Tokio, które dla żartu trafią do znanego widzom pierwszej części domu. Już wkrótce nie będzie im jednak do śmiechu, kiedy nawiedzać je zaczną tajemnicze postaci. I wreszcie trzecia historia, której koncentruje się na losach zwyczajnej rodziny z Chicago. Okazuje się bowiem, że Pacyfik to za mało, by powstrzymać klątwę nienawiści i wściekłości.  Jak na film opowiadający o intensywności uczuć, ""Klątwa 2"" wzbudza jedynie łagodną irytację. Winę za to ponosi sam Shimizu, który zbudował całkowicie błędną konstrukcję obrazu. Rozerwanie fabuły i wzajemne przeplatanie się wątków w żadnym razie nie sprzyja budowaniu atmosfery. Miało to zapewne uatrakcyjnić widowisko i wprowadzić do obrazu elementy tajemnicy i niepewności. Skutek jest niestety odwrotny. Trudno jest czuć sympatię do bohaterów, którzy ledwo pojawią się na ekranie, a już z niego znikają i to wcale nie za sprawą upiorów.  Samych duchów jest też na ekranie za dużo, co również nie służy budowaniu atmosfery. Zostają odarte z tajemnicy i jedyne, co im pozostaje, to drażnić bohaterów i widzów swoim klekotem. A przecież jest w filmie kilka ciekawych sekwencji. Wystarczyło tylko zdecydować się na jedną historię i konsekwentnie ją poprowadzić, a powstałoby z tego przyzwoite (choć wciąż mało oryginalne) widowisko. Japońska dwójka ""Ju-on"" zdecydowanie bije na głowę amerykański odpowiednik.  Mimo to dla fanów całej serii ""Klątwa 2"" to pozycja bardzo ważna, ponieważ odkrywa kilka istotnych informacji dotyczących przeszłości duchów i istoty klątwy. Zwykłego zjadacza chleba te drobiazgi nie ucieszą, ale dla prawdziwego fana okażą się ważniejsze od złota.  Może właśnie dlatego warto sięgnąć po wydanie DVD, które Vision przygotowało standardowo, ale przynajmniej starannie. Można zatem liczyć na dźwięk 5.1 nawet przy polskim lektorze i na panoramiczny obraz. Dla zainteresowanych jest też rzut oka na plan zdjęciowy oraz wypowiedzi aktorów i reżysera dotyczące realizacji filmu. Szczególnie polecam wysłuchanie Teresy Palmer, która zupełnie wbrew swym intencjom rozśmieszyła mnie do łez tym, co mówi. Czasem przydałoby się trochę więcej profesjonalizmu, a mniej entuzjazmu.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Cień (2006),7,"Rodrigo Moreno konsekwentnie podąża bocznymi drogami światowego kina. W czasach, kiedy wielkie przeboje filmowe budowane są na zasadzie natychmiastowego wyzwalania uczuć, on tworzy obraz niespieszny, którego sens objawia się dopiero w ostatnich sekundach. Dla widzów niecierpliwych ""Cień"" będzie stratą czasu. Dla tych, którzy dość mają dominującej w kinach sztampy, argentyński obraz przyniesie ulgę i zaskakująco intensywne przeżycia.  Bohaterem ""Cienia"" jest Ruben, który pracuje jako ochroniarz jednego z ministrów argentyńskiego rządu. O jego życiu nie wiemy nic, poza tym, że potrafi rysować, kiedyś był bohaterem, a teraz wiedzie egzystencję szarą, pustą i nudną. Sprowadza się ona do wielogodzinnego czekania i krótkich chwil rzeczywistej pracy. Ruben zdaje się być wierny niczym pies. Niańczy ministra i jego rodzinę, wykonuje ich polecenia i ze stoickim spokojem znosi drobne poniżenia i traktowanie go, jakby był tresowaną małpką.  Rodrigo Moreno pokazuje świat przez pryzmat działań głównego bohatera, bez wnikania w jego myśli i motywy. Widz wraz z nim czeka na korytarzach, przemyka przez zapyziałe mieszkanko, obserwuje życie bogaczy, w którym nie jest nawet gościem. Argentyński twórca nie koloryzuje jego egzystencji, nie ubarwia filmu, by uczynić go 'atrakcyjniejszym' dla odbiorcy. Działa zgodnie z ostrą logiką minimalizmu, przez co film wlecze się skąpany w odcieniach szarości, przesycony depresyjną atmosferą beznadziei.  I wtedy Moreno zaskakuje widzów ostatnią sekwencją, wywracając historię do góry nogami. Interpretacje, jakie widz zdążył nadać zdarzeniom obserwowanym na ekranie, można wrzucić do kosza. Genialna końcówka stawia wszystko w nowym świetle, nadaje im barw i znaczenia, jakich nieuważny widz nawet nie przewidywał. Moreno uśpił czujność i wali prosto między oczy. To, co przed chwilą zdawało się być nic nieznaczącym ciągiem pustej egzystencji, nagle jest preludium monstrualnej tragedii. Ponieważ jednak wszystko to oglądamy bez wglądu w myśli Rubena, Moreno pozostawia widza z nierozwiązanym kluczowym pytaniem ""dlaczego"". To sprawi, że jeszcze długo po zakończeniu filmu widz będzie roztrząsał kolejne sceny, starając się wyjaśnić zakończenie.  Dla jednych ostatnia scena będzie wyrazem całkowitego załamania człowieka, tak bardzo wewnętrznie wyalienowanemu, że tylko tym dramatycznym zdarzeniem może zaznaczyć swoje istnienie. Jednak owo ""wyjście z cienia"" nie daje żadnej satysfakcji. Jak wszystko inne odebrane jest z kamiennym wyrazem twarzy, którego nic już w zasadzie nie jest w stanie zmienić.  Inni końcówkę ""Cienia"" odczytają jako wyraźne podkreślenie, że nawet najbardziej szara egzystencja ma sens, w ciągu jednej sekundy nabierając ostrych, klarownych barw. Tak patrząc na film, można uznać, że jest on przewrotną pochwałą cierpliwości, która pozwala przetrwać wszelkie niedogodności, by w ostatecznym rezultacie osiągnąć zaplanowany wynik.  Film Moreno to kino przeznaczone dla widza wymagającego, który nie cierpi na deficyt uwagi z takim zacięciem pielęgnowany przez twórców z Hollywood. Niespieszna historia skoncentrowana na jednym bohaterze zaskakuje dyscypliną scenariuszową. Co więcej, reżyser w pełni świadom tego, jaki film chce zrobić, idealnie dopasował całą ekipę. Julio Chavez, który samą postawą ciała i fenomenalnie opanowaną mimiką potrafi przekazać widzom wszystko, co muszą oni wiedzieć o Rubenie, jest bezapelacyjnie gwiazdą ""Cienia"". Nie można też zapomnieć o prostych, lecz wyrazistych i miejscami poetyckich zdjęciach Barbary Alvarez. To przecież jej kamera jest oczami widza, ona zatem decydowała o tym, co zostanie przekazane oglądającym.  ""Cień"" w pełni zasłużył na wszystkie wyróżnienia, jakimi został uhonorowany. Jest to jednak kino, które nie ma szans dotrzeć do szerszej widowni. Może to i dobrze, w końcu w multipleksach wiele jest przerażających dowodów na to, że filmy dla wszystkich są filmami dla nikogo.  "
Romance & Cigarettes (2005),7,"Co łączy papierosy i miłość? Wbrew pozorom bardzo wiele i wcale nie sprowadza się to do tego, że (jak twierdzą niektórzy) po seksie papieros smakuje najlepiej.Zarówno papierosy jak i romanse to bardzo przyjemne, ale niezdrowe nałogi. Jedno i drugie w dłuższej perspektywie może skończyć się tragicznie. No cóż, takie jest życie. Czasem smutne, czasem zabawne, zawsze ulotne - zdaje się mówić, tfu? śpiewać John Turturro.  No dobra, dość sentymentów. ""Romance & Cigarettes"" to film trudny do sklasyfikowania. Z jednej strony fabuła jest błaha: tęgawy, podstarzały robol (James Gandolfini) znajduje sobie apetyczną kochankę (Kate Winslet), co doprowadza do rozpaczy i furii jego małżonkę (Susan Sarandon). Wydaje się, że ta historyjka służy głównie temu, aby na planie mogło spotkać się kilku dobrych przyjaciół i dobrze się ze sobą bawić, śpiewając piosenki o miłości, zazdrości i życiu. Gandolfini, Sarandon, Buscemi, Walken, a przede wszystkim jedyna w swoim rodzaju kształtna, łakoma i rozpustna Winslet czerpią prawdziwą radość z grania w tym filmie i to się daje widzowi odczuć.   Z drugiej strony trudno odmówić filmowi Turturro - prócz uroku, wdzięku i czaru - pewnego rodzaju nuty melancholii i życiowej mądrości. ""Romance & Cigarettes"" łamie wszelkie możliwe konwencje: nie jest ani klasycznym musicalem, ani dramatem, ani komedią - choć znajdują się w nim elementy z wszystkich wymienionych gatunków. To zapewne ta gatunkowa, jak i nastrojowa niejednoznaczność była przyczyną, dla której film nie doczekał się dystrybucji kinowej w Stanach. To ona także sprawia, że widz nie do końca wie, jak ma się wobec niego określić. Niby nic, a jednak zostaje w pamięci. Tak jak kończące film, niepozorne ujęcie trawy wokół domu bohatera.  O czym jest więc ""Romance & Cigarettes""? Najprostsza odpowiedź brzmi: o wszystkim i o niczym. Wygląda to trochę tak, jakby sztuki Czechowa wystawić na Broadwayu z akompaniamentem muzycznym i stanowczo większą nutą optymizmu w tle. Dziwne porównanie, nieprawdaż? I taki jest też sam film: dziwaczny, ale uroczy i na swój sposób mądry. "
Evan Wszechmogący (2007),6,"Co mają ze sobą wspólnego Al Gore, Leonardo DiCaprio, Lisa Simpson (z ""Simpsonów"" oczywiście) i Bóg? Jeśli wierzyć amerykańskim filmom, wszyscy oni chcą ratować Ziemię przed całkowitą dewastacją. Twórcy komedii ""Evan Wszechmogący"" wykorzystują przypowieść o Arce Noego, by zwrócić uwagę na kwestię niszczenia przyrody w imię wygody i doraźnych korzyści majątkowych. Stworzenie komedii uświadamiającej to trudne zadanie, z którego twórcy ""Evana"" tylko częściowo wychodzą zwycięsko.  Na planie filmu spotkały się prawdziwe gwiazdy amerykańskiej sceny komediowej: Steve Carell, John Michael Higgins i Wanda Sykes. Mając taką obsadę, w zasadzie nie trzeba się zbytnio wysilać - zabawnie po prostu musi być. Tak chyba pomyśleli sobie scenarzyści, których było całe mnóstwo. Ich tekst jest mało satysfakcjonujący. Fabuła zarysowano tak grubą kreską, że o finezji czy nadaniu bohaterom indywidualnego charakteru nie ma nawet mowy. Większość dialogów jest równie prymitywna co narzędzia wykorzystywane przez bohatera filmu do budowy Arki.  Jednak Carell i spółka nawet czytając książkę telefoniczną sprawiliby, że widownia płakałaby ze śmiechu. To właśnie dzięki nim, ich niespożytej energii i nieposkromionemu poczuciu humoru ""Evan"" pozostaje komedią zabawną, pełną specyficznych gagów rodem z ""The Daily Show"" (z którego pochodzi Carell, a także pojawiający się w filmie na drugim planie Jon Stewart i Ed Helms) czy ""Saturday Night Life"". To czysta rozkosz, móc ich podziwiać na ekranie.  Obecność Carella, Higginsa i Sykes pełni jeszcze jedną bardzo ważną rolę: odwraca uwagę widza od bolesnego faktu, że ""Evan Wszechmogący"" jest niczym innym jak zwyczajną propagandówką. Fakt, jest to propaganda ambitna, bo próbująca połączyć dwa światopoglądy, które na scenie społeczno-politycznej zazwyczaj występują po przeciwnych stronach barykady. Niemniej jednak twórcy swoje racje wyłuszczają w najbardziej toporny z możliwych sposobów.  Z jednej strony ""Evan"" to pochwała wartości chrześcijańskich, które zwykło się wrzucać do worka z napisem 'konserwatyzm'. Komedia Shadyaca stara się być satyrą na współczesny świat pogoni za sukcesem, której ofiarą pada podstawowa jednostka sytemu społecznego, jakim jest rodzina. Zamiast tego jest raczej brutalnym wbijaniem widzom do głowy, że rodzina jest ważna. Czynią to z taką natarczywością, że przesłanie, które przecież jest ważne i pozytywne, zaczyna w pewnym momencie irytować. I nawet ciepły głos Morgana Freemana niewiele tu pomaga.  Jednocześnie ""Evan"" propaguje wartości ekologiczne, doprawione lekką krytyką globalizacji, co z kolei zazwyczaj przypisuje się Zielonym, wrzucanym do jednego worka z wszelkiej maści liberałami i lewakami. Twórcy mocno kontrastują pierwotne piękno dzikiej przyrody, gdzie człowiek może poczuć szczęście i przedsmak raju, ze współczesną cywilizacją - przestrzenną, pełną dóbr, lecz emocjonalnie jałową. I znów twórcy raczą nas śliczniutkimi spotami reklamowymi dzikich ostępów i banalnymi tekstami, które w rozsądnych granicach są do przełknięcia, lecz tu przywodzą na myśl biblijny potop frazesów.  Twórców poniósł entuzjazm i ciekawy pomysł propagowania ruchu eko-chrześcijańskiego utopili za sprawą braku umiaru. Nie zawsze więcej znaczy lepiej. I prawdą pozostaje to nawet w odniesieniu do letnich premier szykowanych jako wielkie przeboje.  Jeśli jednak zignorować propagandowy wydźwięk ""Evana"", to okaże się, że jest to całkiem dobra zabawa w sam raz na letnie popołudnie, na którą warto wybrać się w większym gronie. "
Siódmy dzień (2004),7,"26 sierpnia 1990 roku bracia Fuentes, mszcząc się na rodzinie Jimenez, zabili dziewięć i ranili dwanaście osób. Uznani za zdrowych psychicznie zostali skazani łącznie na 345 lat wiezienia. Czternaście lat po feralnym zdarzeniu Carlos Saura nakręcił o nim film. Teraz możemy go zobaczyć go na polskich ekranach. Tyle podstawowych faktów. Saura nie byłby jednak sobą, gdyby opowiadanej przez siebie historii nie próbował wpisać w szerszy, ogólnoludzki kontekst. Niewiele zabrakło, aby mu się to udało. Jak jednak wiemy; ""prawie"" robi różnicę.  Mamy więc dwie kobiety: tą, której nieszczęśliwa miłość i pragnienie zemsty jest przyczyną tragedii (Victoria Abril), oraz narratorkę filmu (Yohana Cobo) - młodą dziewczynę, która wywołaną przemocą jest bezpośrednio dotknięta. Pomiędzy nimi zaś są miotający się mężczyźni. Te dwie kobiece postacie powinny ze sobą korespondować, prowadzić ukryty dialog zarówno na poziomie fabularnym, jak i symbolicznym (stara i nowa Hiszpania), jednak niestety tak się nie dzieje. Analogia nie nadbudowuje się samoistnie, pozostaje nierozwiniętym konceptem. Nie mówiąc już o biblijnych odniesieniach, które sugeruje nam tytuł. Co się jednak Saurze bezsprzecznie udaje, to wszystkie sceny z dziećmi oraz te, w których pojawia się muzyka. Skojarzenia z ""Nakarmić kruki"" nasuwają się tutaj samoistnie. W końcu reżyser potrafił zarówno w sposób genialny poprowadzić młodziutką Anę Torrent, jak i z kiczowatego dyskotekowego hitu uczynić piosenkę, po której przechodził widzów dreszcz.  Nie można odmówić Saurze wyczucia kina oraz znakomitego budowania napięcia. Niektóre sceny filmie, jak np. sekwencja finałowej masakry, są wręcz majstersztykiem. Na wyróżnienie w ""Siódmym Dniu"" zasługuje także José Luis Gómez grający rolę jednego z braci Fuentes. Wszystkie postacie są tu w mniejszym lub większym stopniu żywe i wielowymiarowe, żadna nie jest tylko pretekstem do przekazania treści. To jednak Gómez, odtwarzając rolę człowieka poddanego presji otoczenia, rodziny i tradycji, uwięzionego w spirali napędzającej się zemsty, jest najpełniejszy i najbardziej ludzki w swoim zagubieniu.  Saura miał ambicje, aby opowieść o rodowej zemście wpisać w uniwersalną historię ogólnoludzką. A jeśli nie, to przynajmniej uczynić z niej metaforę Hiszpanii żyjącej wciąż podskórnie dziedzictwem wojny domowej. Temat wpływu wojny domowej i rządów Franco na społeczeństwo hiszpańskie w wymiarze socjologicznym i psychologicznym podejmował przecież wielokrotnie i w różnych ujęciach. Konstruował parabole, w których bohaterowie pełnili role symboli jak w ""Annie i wilkach"", lub budował znakomite studia psychologiczne jak we wspomnianym już filmie ""Nakarmić kruki"". Za każdym razem robił to inaczej, prawie zawsze dobrze, czasem wybitnie. Niestety tym razem nie w pełni mu się udało. Choć film ogląda się dobrze, to zabrakło jednak tego czegoś, co by wyróżniało go w sposób wyrazisty na tle innych podobnych produkcji i pozwoliło tym samym wznieść się na wyższy poziom. Nie zmienia to jednak faktu, że poziom Saury to bardzo przyzwoity poziom. "
Chungking Express (1994),9,"Wielkie miasto - miliony osób ociera się o siebie, dzielą ich tylko milimetry, lecz równie dobrze mieszkać mogliby na różnych planetach. W latach 90-tych Wong Kar-Wai zrealizował kilka filmów o klaustrofobicznej anonimowości w wielkomiejskich mrowiskach. ""Chungking Express"" to jeden z tych obrazów - jego najlepszy film aż do czasu ""Spragnionych miłości"".  Bohaterami są dwaj mężczyźni, którzy desperacko poszukują relacji intymnej. Obaj właśnie zostali porzuceni przez swe dotychczasowe partnerki i starają się odnaleźć w nowej, samotnej rzeczywistości. Jeden z nich biega, by wypocić łzy; drugi pociesza przedmioty, bo sam ukojenia nie potrafi odnaleźć. Pierwszy spróbuje na siłę zakochać się w kobiecie, drugi pozostaje ślepy na miłość, która leży niemalże u jego stóp.  ""Chungking Express"" to dwie wariacje na ten sam temat. Jedna jest smutna, druga niesie nadzieję na szczęśliwe zakończenie. Ponieważ to ona właśnie kończy film, Wong Kar-Wai zostawia w widzach nadzieję na lepsze jutro. To bardzo przewrotne zagranie ze strony reżysera. Bowiem wystarczyło odwrócić kolejność opowiedzianych historii, by pozostał gorzki smak niespełnienia. Drobna zmiana, lecz rezultaty są diametralnie różnie. I o tym właśnie jest cały film. O drobnych zmianach, które niezauważane w natłoku informacji gromadzą się, niosąc skutki decydujące nie tylko o życiu nas samych, lecz wszystkich wokół.  Film Kar-Waia ma już grubo ponad 10 lat. Wcale się jednak nie zestarzał. Wręcz przeciwnie, dziś jego poetycki obraz alienacji w tłumie jest jeszcze bardziej aktualny. Dzięki coraz gęstszej sieci internetu nie trzeba być mieszkańcem metropolii, by znajdować się wśród milionów osób. Z pozoru im więcej ludzi, tym łatwiej powinno się nawiązywać kontakt. Kar-Wai pokazuje jednak, że jest inaczej. W tłumie człowiek zamyka się przed światem, przybiera maski, koncentruje się wyłącznie na sobie. Autentyczne spotkanie z drugą jednostką staje się niezwykle trudne i wymaga szaleńczego wręcz samozaparcia. Reżyser i tak pozostaje optymistą, bo na znalezienie prawdziwej miłości daje nam 50% szans.  ""Chungking Express"" zbudowano na wewnętrznych monologach bohaterów. Tworzy to niezwykle intymną atmosferę melancholii i wewnętrznego rozdarcia, z czym bardzo ławo jest się widzom utożsamić. Zaś znakomite zdjęcia Doyle'a i Laua plus pulsująca, uwodząca i hipnotyzująca muzyka zarażają oglądających nastrojem nostalgii i smutku. Dzięki tym zabiegom, niczym dawni poeci, Wong Kar-Wai tworzy dzieło, które staje się osobistym przeżyciem odbiorcy, dla każdego niosąc nieco inne skojarzenia i treści.  Film Kar-Waia ogląda się niemal jak bajkę i dopiero po jakimś czasie dociera do widza, jak wiele życiowej mądrości jest w nim zawarte. Dlatego też cieszy wprowadzenie filmu na DVD. Niestety samo wydanie jest bardzo ubogie w dodatki (delikatniej rzecz ujmując). To wielka szkoda, bo obraz tego kalibru powinien mieć odpowiednią oprawę. Na szczęście sam film jest na tyle wartościowy, że warto po niego sięgać wielokrotnie, do czego zachęcam wszystkich fanów spragnionych dobrego kina."
Don (2006),7,"Od kilku lat mamy okazję oglądać w Polsce filmy Bollywood. Tych, którym obrazy te kojarzyły się tylko i wyłącznie z cepeliadami o miłości i dobrych bohaterach przechodzących liczne próby zakończone długim i szczęśliwym życiem, ""Don"" mocno zaskoczy.  Obraz Farhana Akhtara to remake filmu z Amitabhem Bachchanem w roli głównej sprzed 30-tu lat. W rzeczywistości bliżej mu jednak do amerykańskich superprzebojów w rodzaju ""Mission: Impossible"" czy obrazów z Jamesem Bondem niż do swego hinduskiego pierwowzoru. Twórcy postawili na nowoczesność i intrygę, której nie powstydziłby się przebój z Hollywood.  W zasadzie trudno historię opowiedzieć, ponieważ wszystko, co widz ogląda, jest tylko i wyłącznie pozorem. Tytułowy Don to bezwzględny przestępca pracujący dla jednej z najważniejszych organizacji mafijnych w Azji. Podczas pewnego spotkania zostaje zaskoczony przez policję i ginie. Sprytny detektyw wprowadza na jego miejsce poczciwego Vijaya, który wygląda jak brat bliźniak Dona. Biedaczyna jest tak przekonujący, że wierzą mu nie tylko inni członkowie mafii, ale i policja oraz pewna atrakcyjna kobieta zamierzająca zabić Dona w akcie zemsty za śmierć brata.  ""Don"" to zaskakująco sprawnie zrobione kino. Mimo że trwa prawie trzy godziny, praktycznie nie czuje się znudzenia. Akcja toczy się wartko, a zwroty akcji nawet największego wyjadacza spiskowych teorii dziejów przyprawią o zawrót głowy. Twórcy dobrze wiedzą jak przykuć uwagę widza. Polscy reżyserzy mogliby się dużo od nich nauczyć  Oczywiście ""Don"" zrobiony jest zgodnie ze sztuką Bollywood. Choć jest przesycony nowoczesnością, a także o wiele mroczniejszy niż wszystkie dotychczas pokazane w Polsce filmy Bollywood, to jednak ogólne zasady pozostały bez zmian. Są zatem tańce i piosenki, są przerysowane sceny i naiwne dialogi, które osoby wrogo do kina bollywoodzkiego przyprawią o alergiczną wysypkę.  Jednak to właśnie piosenki, obok dynamiki całego obrazu, są podstawową siłą ""Dona"". Muzyczna oprawa jest tak dobra, że w zasadzie każdy utwór to maleńki bollywoodzki przebój, który długo jeszcze nucić będzie się po wyjściu z kina. Szkoda tylko, że nie jest ich zbyt dużo. Gorzej wypada choreografia. Część winy można oczywiście zrzucić na Malezyjczyków, którzy mają mniejsze doświadczenie w realizacji bollywoodzkich widowisk niż rodowici Hindusi. Tak naprawdę jednak odpowiedzialnością należy obarczyć reżysera, który zdecydował się na kilka zaskakujących posunięć. Przede wszystkim dziwi solowy występ Kareeny Kapoor, o której można wiele powiedzieć, jednak nie to, że jest świetną tancerką. Dlatego też większość rozsądnych reżyserów w scenach tańca otacza ją gromadką dziewczyn, dzięki czemu jej niedoskonałości nie są tak widoczne. Jej sypialniany występ w ""Donie"" to cudaczny popis, który broni się jedynie wtedy, kiedy potraktować go jako występ komediowy.  Trudno jest też przełknąć sceny walki. Tak, wiem, że zasady kina Bollywood sprawiają, że muszą one być do pewnego stopnia przerysowane. Są jednak jakieś granice, których nie ustanowiono w ""Donie"". Przez to walczący bohaterowie przypominają nadmuchane panienki, które boją się, żeby im się nie ułamał paznokieć u dopiero co wypielęgnowanych dłoni.  Na szczęście uwagę od słabej choreografii walk odwracają zapierające dech malezyjskie panoramy i przepiękna (a do tego utalentowana) obsada. Oczywiście magnesem jest Shahrukh Khan, który gra rewelacyjnie i wszystkim jego fankom na pewno przypadnie do gustu. Ma jednak groźnego konkurenta w walce o niewieście serduszka - jest nim równie przystojny i magnetyczny Arjun Rampal. Natomiast męska część widowni na pewno nie oderwie oczu od przepięknej Priyanki Chopry. To najlepszy 'produkt eksportowy' Bollywood od lat, który sprawi, że wiele osób (czytaj: 'mężczyzn') milej spojrzy na indyjskie produkcje filmowe.  ""Don"" to Bollywood początku XXI wieku. Widać, że twórcy idą z duchem czasu zachowując to, co najlepsze w indyjskim przemyśle filmowym i podrasowując do aktualnych oczekiwań widzów. "
Żelary (2003),9,"Nominowane do Oscara ładnych parę lat temu czeskie ""Żelary"" udowadniają, że nie trzeba wcale wydumanych historii, 'nigdy wcześniej' nie oferowanych w kinie, by stworzyć film fascynujący, wzruszający i po prostu piękny.  Twórcy, choć inspirowali się prawdziwymi zdarzeniami, oparli historię na pomysłach starszych od kina. Oto Czechy pod nazistowską okupacją. Atrakcyjna pielęgniarka Eliska musi uciekać z miasta, po tym jak grupa podziemia, do której należała, została zdekonspirowana. Pomocy udziela jej jeden z pacjentów Joza, któremu wcześniej oddała swą krew.  Wraz z Jozą Eliska (teraz już Hana) udaje się do malowniczej wioski, która jednak pozbawiona jest większości cywilizacyjnych udogodnień, jakie bohaterka uważała dotąd za pewnik. By ratować swą skórę, kobieta decyduje się poślubić Jozę i zacząć nowe życie. Początkowa nieufność powoli zanika, a między Haną a Jozą rodzi się więź, która w końcu przerodzi się w prawdziwe uczucie.  Jak widać z tego krótkiego opisu, ""Żelary"" trudno nazwać filmem oryginalnym. O miłości pomiędzy dwojgiem z pozoru obcych sobie ludzi czy też o outsiderze próbującym wejść w życie zamkniętej społeczności powstało setki, jeśli nie tysiące filmów. Wśród ważniejszych warto wspomnieć o ""Dogville"" czy ""Świadku"". Cóż zatem wyróżnia ""Żelary"", co sprawia, że o filmie nie da się łatwo zapomnieć?  Główną siłą napędową obrazu są jego bohaterowie. Nie tylko ci pierwszoplanowi, lecz także postaci epizodyczne. Wszyscy oni są barwnymi jednostkami, które zdają się być żywe i do bólu prawdziwe. Łatwo jest wejść widzowi pomiędzy nich. ""Żelary"" zdają się raczej dokumentem o ludziach z krwi i kości, a nie wymyśloną opowieścią.  Drugim mocnym punktem filmu jest ton całej opowieści. ""Żelary"" z łatwością mogły stać się kolejnym ckliwym romansidłem dla błądzących w obłokach panienek. Trojan pozostaje jednak i tu niezwykle prawdziwy. Dzięki temu ""Żelary"" stają się uniwersalną opowieścią o ludzkich losach, gdzie chwile dramatyczne przeplatają się z momentami nieskażonego szczęścia. Twórcy nie uciekają przed gorzkimi, czasem wręcz cynicznymi konstatacjami na temat ludzkiej natury, która sprawia, że małostkowość, zawiść czy też zwyczajny brak porozumienia może przynieść tragiczne konsekwencje.  Trzecim, i dla wielu chyba najważniejszym elementem sukcesu ""Żelar"", jest strona estetyczna dzieła Trojana. Trudno jest się nie zachwycać przepięknymi zdjęciami, pieczołowicie i z miłością ukazujące wspaniałą panoramę Słowacji (gdzie powstawały zdjęcia do filmu). Do tego dochodzi przepiękna muzyka z motywem przewodnim, który zmiękczy nawet najbardziej przeżarte cynizmem serce.  Wszystkie te elementy sprawiają, że z pozoru błaha historyjka, oglądana na dużych i małych ekranach wielokrotnie, staje się magicznym przeżyciem, którym warto się delektować przez pełne dwie i pół godziny. "
Czarna Dalia (2006),7,"""Czarna Dalia"" jest filmem pustym, wypatroszonym niczym tytułowa postać. Można jej zarzucić wtórność, zbytnią komplikację fabuły, powierzchowność i kilka innych rzeczy, ale nie to, że źle się ją ogląda. Brian de Palma sprezentował widzom zręcznie sfilmowaną, wystylizowaną i osadzoną w konwencji filmu noir wydmuszkę.  Punktem wyjścia dla fabuły jest głośna, nigdy niewyjaśniona sprawa morderstwa początkującej gwiazdeczki Elizabeth Short, które miało miejsce w Los Angeles w 1947 roku. Intryga zbudowana jest na czworokącie: dwóch policjantów (Josh Hartnett, Aaron Eckhart) prowadzących śledztwo i dwie kobiety - blondynka (Scarlet Johanson) i brunetka (Hillary Swank). Każda z postaci ma swoje brudy i tajemnice, które nie wnosząc zbyt wiele do fabuły, skutecznie utrudniają śledzenie intrygi.  Od ""Czarnej Dalii"" fani talentu de Palmy mogli się spodziewać przynajmniej trzech rzeczy. Po pierwsze, rezurekcji swoistego stylu reżysera operującego detalem, długimi najazdami, przerysowaniem i wyróżniającego się techniczną perfekcją. Po drugie, biorąc pod uwagę, że film jest ekranizacją powieści Jamesa Ellroya, gry i zabawy gatunkiem - a co za tym idzie, refleksji nad samym kinem.  Czarny kryminał jest idealnym medium do powiedzenia czegoś mało sympatycznego o człowieku i świecie. Jego siła opiera się na ambiwalencji, moralnym światłocieniu, który spowija bohaterów. ""Czarnej Dalii"" do ""Chinatown"" jednak daleko. Czarny kryminał to także gatunek, którego kliszami, konwencjami i stylistyką można interesująco pograć. Film de Palmy nie robi jednak tego tak sprawnie jak ""Tajemnice Los Angeles"". Co więcej, nie jest dziełem, w którym można dostrzec talent twórcy ""Wybuchu"", chociaż momentami widać przebłyski geniuszu. Niestety, większość filmu ginie w mroku poprawności.  Brian de Palma jest twórcą, którego filmów nie można tak po prostu zignorować. Nie miał on co prawda ostatnio najlepszego okresu i lepiej byłoby, gdyby milczał, zamiast kręcić gnioty w stylu ""Misji na Marsa"". Nie należy jednak zapominać, że jest on twórcą ""Świadka mimo woli"", ""Ubrania mordercy"", czy ""Carrie"". Nie wiem, czy to kino tak się zmieniło, czy sam reżyser? Jedno jest pewne - czar, którym kiedyś uwodził widzów i irytował niektórych krytyków, prysł. Została mniej lub bardziej sprawna rutyna. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Siostry (2006),3,"Podstawową korzyścią, jaka płynie z oglądania ""Sisters"", to fakt, że możemy sobie wyklarować dwie rzeczy. Po pierwsze, jak zrobić niszowy film z ambicjami. Po drugie, jak podrobić Davida Cronenberga. Z tego i właściwie tylko z tego powodu warto go obejrzeć.  Fabułę ""Sisters"" można podsumować bardzo krótko: z początku nudno, potem trochę makabrycznie. A więc najpierw arogancka i wścibska reporterka ? w tej roli utalentowana skądinąd Chloë Sevigny ? prowadzi śledztwo w sprawie eksperymentów na dzieciach, jakie prowadził niejaki doktor Lacan. Trop prowadzi ją do dwóch sióstr, które prawdopodobnie także były jego ofiarami. Wszystko zaś zmierza do zaskakującego (zdaniem reżysera) i krwawego (obiektywnie rzecz ujmując) finału. Wróćmy jednak do powodów, dla których warto się w ogóle filmem Douglasa Bucka zajmować.  Jeśli chodzi o przepis na niszowy film z ambicjami, jaki w tym przypadku otrzymujemy, to jest on bardzo prosty. Przede wszystkim odwołania do kontekstów pozafilmowych, i to najlepiej tych z wyższej półki. Tak więc diaboliczny doktor grany przez Stephena Rea nazywa się Lacan. Stało się tak chyba dlatego, że twórcy uznali, iż Freud jest zbyt pospolity w przeciwieństwie do ezoterycznego, ale popularnego także w Polsce Francuza. Co więcej, odpowiedni sposób komplikacji fabuły wytwarzający pseudogłębię oraz nawiązania do przyzwoitego skądinąd pierwowzoru Briana de Palmy, który był dla Bucka inspiracją, powinny sprawić, że dobrzy aktorzy z ambicjami zgodzą się zagrać w naszym filmie za niewielkie pieniądze. No i mamy już wszystko, co potrzeba: rozpoznawalne nazwiska, udziwnioną fabułę oraz tropy filozoficzno-kulturowe.  David Cronenberg jest mistrzem gatunku, więc nic dziwnego, że co chwilę ktoś bierze się za podrabianie jego stylu. Niewielu jednak wychodzi to przyzwoicie i reżyser ""Sisters"" nie jest tu wyjątkiem. Ulubionym tematem twórcy ""Dreszczy"" jest cielesność. Tak więc i Buck w swoim filmie postanowił umieścić w centrum zainteresowania ciało, w dodatku, jak się zdaje, nie tylko z powodów wynikających z fabuły.  Do tego wszystkiego trzeba dodać duszną atmosferę ? jak się nie potrafi inaczej, to najlepiej przeciągając niemiłosiernie akcję, zamykając ją w pomieszczeniach. Film wieńczą deliryczne sekwencje, które zresztą w przeciwieństwie do reszty dzieła wypadają całkiem przyzwoicie. Całość jednak w przeciwieństwie do filmów Cronenberga kupy się raczej nie trzyma.  Jaki z tego morał? Otóż po pierwsze, kino z ambicjami często zmienia się we własną karykaturę. Po drugie, Cronenberga podrobić się nie da, a Duglas Buck nie jest też z całą pewnością Brianem De Pamą. Kto nie wierzy nich sam zobaczy.  "
Next (2007),5,"Lato to idealny czas na pokazywanie obrazów lekkich i mało wymagających. Upały rozleniwiają i nikomu nie chce się myśleć. Proste historyjki, chłodne napoje plus klimatyzacja to wszystko, czego oczekuje przeciętny kinowy widz w środku lata. Z myślą o nich przygotowano właśnie ""Next"" Lee Tamahoriego.  Ci, którzy znają poprzedni film Tamahoriego ""xXx 2"" mogą doznać silnego uczucia deja vu. Oba obrazy mają bowiem bardzo podobną konstrukcję i fabułę. Znów agencja rządowa musi sobie poradzić z groźnymi przestępcami przy pomocy niedoświadczonego człowieka z zewnątrz. Tym razem jednak ów osobnik jest zdecydowanie mniej chętny do współpracy.  W porównaniu z ""xXx 2"" ""Next"" to krok w dobrym kierunku. Tamahori wyciągnął nauczkę z klęski poprzedniego filmu i ograniczył liczbę głupot, nieprawdopodobieństw i nudy. Nie ma się co jednak oszukiwać, jego nowemu filmowi wciąż daleko do ideału. Fabuła nadal trąci naiwnością, a efekty specjalne zachwycać mogły pięć lat temu, lecz niestety nie dziś. Na szczęście sceny akcji są dynamicznie i całkiem porządnie sklecone, co daje gwarancję niezłej zabawy.  ""Next"" to w zasadzie sprawne kino ale tylko klasy B, które zaskakuje znanymi nazwiskami w obsadzie. Jedynym racjonalnym wyjaśnieniem powodów, dla których Moore, Biel i Cage pojawiają się w obrazie, są niezapłacone rachunki. Każdy z nas musi czasem zarobić na życie, wykonując pracę, która nie przynosi satysfakcji ani specjalnej chluby. W realiach filmowych ""Next"" idealnie pasuje do tego rodzaju roboty.  Z faktem tym najlepiej poradziła sobie Julianne Moore, która podeszła do roli bez kompleksów. Nie udaje, że jest to kino z ambicjami i dzięki temu powstała rola ostra, mocno przerysowana, a przez to mająca cechy komediowe. To był dobry pomysł - zwłaszcza, kiedy skonfrontuje się go z wyczynami Cage'a. Zagrał on całkowicie na serio, przez co wypadł głupio, niewiarygodnie i koniec końców zupełnie niechcący komicznie. Aktor powinien nabrać trochę dystansu, bo inaczej wróżę mu podobną drogę do tej, jaką przebył Val Kilmer.  Biel w zasadzie wiele wysilać się nie musiała. Miała być ozdobą filmu i udaje jej się to ot tak, zupełnie od niechcenia. Problem w tym, że trochę trudno uwierzyć w jej miłość do głównego bohatera. Nie jest to jednak romans czy melodramat, a kino akcji, zatem można to jakoś przeboleć.  Na koniec muszę wspomnieć o nadużyciu, jakiego dopuszczają się twórcy ""Next"", powołując się na opowiadanie Philipa K. Dicka. Otóż z całą mocą muszę stwierdzić, że film nie ma z twórczością Dicka nic wspólnego! Film, według napisów początkowych, ma być oparty na nowelce ""Złoty człowiek"". To jeden z wcześniejszych utworów Dicka i wcale nie taki dobry. Warty zapamiętania jest głównie jako próba wywrócenia do góry nogami ówcześnie obowiązujących schematów narracyjnych. Z atmosfery tamtego opowiadania, nie mówiąc już o samej historii, nie pozostało nic (główny bohater ""Złotego człowieka"" jest postacią raczej negatywną, a przynajmniej ustawioną jako antagonista wobec człowieka). Jedyne, co łączy tekst sprzed 50 lat z filmem, jest imię głównego bohatera.  W ten sposób ""Next"" kontynuuje niechlubną tradycję filmowych adaptacji Dicka, które z niezrozumiałych względów pozbawione są wszelkich 'dickowych' elementów. Można go ustawić w jednym szeregu z ""Zapłatą"" czy ""Impostorem"". Cóż, skoro Tamahoriemu się nie udało, trzeba czekać dalej. Kiedyś, w końcu, Dick doczeka się reżysera rozumiejącego jego szalony, pełen sprzeczności świat. "
Sadysta (2007),4,"""Sadystę"", jak wiemy z plakatów, podnieca ból. A ciebie drogi widzu? To pytanie zadawane nam przez kolejnych twórców ? starających się krytykować zjawisko, które współtworzą ? zaczyna być nużące. Powiedzmy sobie jasno: obie strony lubią cierpienie na ekranie. Inaczej my nie kupilibyśmy biletu, a oni nie nakręciliby filmu. Jeżeli wyjaśniliśmy już sobie wszelkie kwestie natury estetyczno-etycznej, możemy spokojnie zacząć się znęcać.  Atrakcyjna modelka zostaje porwana i poddana torturom. Umieszczona jest w szczelnej piwnicy, otoczona kamerami i podsłuchami. Nie jest ona jednak przypadkowa ofiarą. Porywacz wie o niej wszystko, zna każdy lęk. I ma zamiar bezwzględnie to wykorzystać. Szybko też okazuje się, że nasza bohaterka nie jest więziona sama. Gdzieś za ścianą znajduje się bohater, który ją uratuje. A przynajmniej spróbuje to zrobić.  Na pierwszy rzut oka widać, że fabuła bazuje na kilku innych filmach: motyw poddawania próbom uwięzionych osób to oczywiście ""Piła"", zaś tortury to ""Hostel"". Jednak to tylko powierzchowne asocjacje, bo tak naprawdę główny dług Roland Joffe zaciągnął u twórcy ""Podglądacza"" Michaela Powella.  Nakręcony w 1960 roku ""Podglądacz"" to historia operatora, który za młodu dręczony był przez ojca, a w dorosłym życiu sztyletem ukrytym w statywie kamery morduje przypadkowo poznane dziewczyny, kręcąc zarazem ich ostatnie chwile. Film Powella jest jednym z najważniejszych filmów autotematycznych i punktem odniesienia dla wielu dzieł i dziełek, które chcą nam coś powiedzieć o grzesznych przyjemnościach, jakie niesie ze sobą kino.  ""Sadyście"" do poziomu filmu Powella brakuje dużo więcej niż trochę. Między tymi dziełami jest przepaść, choć znając wcześniejsze filmy Rolanda Joffe, można się domyślić, że reżyser ambicje miał całkiem spore. ""Sadysta"" jako autorefleksja, czy też krytyka współczesnej kultury i relacji damsko-męskich jest, delikatnie mówiąc, powierzchowny. Zostawmy jednak na boku aspiracje i możliwości.  ""Sadysta"" to film zdecydowanie dla fanów gatunku i jako taki wcale nie jest zły. Operuje ogranymi chwytami, ale robi to sprawnie. Joffe potrafi budować napięcie i duszną atmosferę. Film jest dobrze zmontowany i oczywiście brutalny. Miłośników gore czeka koktajl ze zmielonych organów, polewanie twarzy kwasem i wyrywanie na żywca zęba.  Jak wiadomo filmy tego rodzaju mają przerażać ukazywaną przemocą, a nie straszyć. Nie należy więc się spodziewać podskakiwania na fotelu, bo właśnie coś nagle wyskoczyło z szafy czy spod stołu.  Przy okazji premiery ""Sadysty"" zapewne powrócą standardowe pytania o to, po co robić takie kino i do kogo ma być ono skierowane. Padnie też może jeszcze kilka uwag o kryzysie duchowym i tym podobnych rzeczach. No cóż, ""Sadysta"" może się komuś podobać albo nie, ale filmy tego rodzaju są zjawiskiem kulturowym i cieszą się powodzeniem. Oczywiście można by się wdać w dywagacje na temat tego, czemu tak się dzieje i na czym polega ich fenomen, ale to nie czas i miejsce na to. Po prostu usiądźmy sobie wygodnie i bezpiecznie w fotelu kinowym, by poobserwować czyjeś cierpienie na filmie całkiem przyzwoitym w swoim gatunku.    "
Rozstania i powroty (2006),7,"Jeżeli uważacie, że świat to padół łez, gdzie pewne są tylko smutek i cierpienie, to macie rację - a przynajmniej poparcie Anthony'ego Minghelli. Jednak reżyser nawet w takiej sytuacji pozostaje optymistą i w tym ponurym świecie widzi szansę na szczęście. Jej zwiastunem ma być los, tak znienawidzony przez wielu przypadek.  W ""Rozstaniach i powrotach"" Minghella pokazuje nam świat jako zbiorowisko samotnych wysp. Każda osoba to wyalienowana jednostka, odgrodzona od świata kokonem tajemnic, depresji, cierpienia. Niczym chorzy na autyzm, bohaterowie filmu są niezdolni do nawiązania komunikacji. Ułomność ta zamyka błędne koło, rodząc jeszcze więcej bólu.  Przez mur milczenia i marazmu przebić się może jedynie niezwykle silny, wytrącający z równowagi impuls. W przypadku bohaterów filmu jest nim włamanie i kradzież sprzętu komputerowego z firmy prowadzonej przez Jude'a Law. Z pozoru trudno wyobrazić sobie gorsze zdarzenie. Jednak owa kradzież okazuje się najlepszą rzeczą, jaka spotyka graną przez Lawa postać. Emocjonalny kokon pęka, a konsekwencje tego zdarzenia odczują wszyscy, którzy są w jakikolwiek sposób z nim związani. W zamieszaniu jest szansa na prawdziwe zbliżenie - pierwsze od lat.  ""Rozstania i powroty"" to piękna historia o alienacji i próbie poszukiwania zrozumienia siebie i drugiego człowieka. Niestety, Minghella opowiada ją w sposób boleśnie łopatologiczny. Tematem jest wyobcowanie, więc bohaterami czyni emigrantów. Mowa o niemożności nawiązania komunikacji, zatem pojawia się postać autystycznej córki. Potrzeba odbudowy związków (czy to małżeńskich, czy to rodzicielskich) przekłada się na rewitalizację King Cross, dzielnicy Londynu.  Ta do bólu czytelna symbolika zostaje na szczęście złagodzona znakomitymi kreacjami aktorskimi. Minghella po raz trzeci współpracuje z Judem Law i najwyraźniej wie, jak go poprowadzić. Law wraz z Robin Wright Penn tworzą znakomity duet małżeński, perfekcyjnie odgrywając związek w czasach kryzysu, którego źródeł trudno jest dociec. Law jest zgaszonym desperatem tęskniącym za czymś, czego nie jest świadomy, że stracił. Zaś Wright Penn przypomina chłodny blok marmuru - z pozoru nic jej się nie ima, lecz od środka zżera ją czarna dziura depresji.  Do tego tandemu dochodzi zjawiskowa Juliette Binoche, która tworzy wyrazistą, emocjonalnie wiarygodną kreację kobiety desperacko próbującej zbudować na obczyźnie dom dla siebie i swego syna. Każda scena z Binoche to diament, który koniecznie trzeba zobaczyć.  Tym razem pochwały nie są zarezerwowane tylko i wyłącznie dla twórców filmu. Polski dystrybutor DVD zrobił rzecz, która jest ewenementem na naszym rynku: wydał pełną wersję DVD, z akcentem na ""pełną"". Oznacza to, że polscy widzowie zapoznają się nie tylko z filmem, lecz i wszystkimi dodatkami. Co więcej, z polskimi napisami! Tak, tak, nawet komentarz Minghelli do filmu zaopatrzono napisami. Dzięki temu przed nieznającymi języka angielskiego otwiera się szansa zapoznania się z kulisami powstania obrazu.  Mam tylko nadzieję, że ""Rozstania i powroty"" są zwiastunem nowych porządków wśród polskich dystrybutorów, a nie jednorazowym wybrykiem marketingowym.  "
Słaby punkt (2007),7,"Czy partia szachów może być interesującym tematem filmowym? Może, pod warunkiem, że graczami są Anthony Hopkins i Ryan Gosling, a zamiast pionów mamy żywych ludzi i niecodzienne sytuacje.  Mistrz gry pozorów Gregory Hoblit przygotował obraz klarowny i przejrzysty niczym 64-polowa szachownica. Rozstawił na niej bohaterów jak piony i niczego nie ukrywając, wciągnął widzów w fascynujące zmaganie dwóch umysłów. Widzowie znają każdy ruch, jednak muszą się domyślić kryjącej się za posunięciami strategii. Tworzy to gęstą atmosferę, która pochłania bez reszty.  Sama fabuła jest stosunkowo prosta. Mąż (Hopkins) przyłapuje żonę na zdradzie i, jak to często bywa, wystawia jej rachunek opiewający na jej życie. Biedaczek jednak chybia i kobieta przekształca się w warzywo. Na miejsce przybywa policja (w tym kochanek denatki), mąż zostaje zakuty w kajdanki. Sprawa wydaje się być rozwiązana. Jednak w ""Słabym punkcie"" jest to dopiero początek intrygi. Otóż zdradzony mąż całą sytuację przemyślał i przygotował do ostatniego szczegółu. Już wkrótce ambitny prokurator (Gosling) przekona się, że łatwa sprawa przekształci się w jego najgorszy koszmar.  ""Słaby punkt"" to wariacja na temat, który jest Hoblitowi bardzo dobrze znany. Dziesięć lat temu nakręcił ""Lęk pierwotny"", w którym zaproponował widzom podobną batalię. Jednak wtedy struktura konfliktu została ujawniona na samym końcu filmu, tu zaś definiuje fabułę od pierwszych minut. ""Słaby punkt"" koncentruje się bowiem na intelektualnej walce toczonej przez dwójkę ambitnych i niezwykle sprytnych osobników. Reżyser przy współpracy z dobrze dobranymi aktorami stworzył widowisko intrygujące i atrakcyjne dla widza.  Hoblit wykazał się znakomitym wyczuciem fabuły, obsadzając w rolach adwersarzy Hopkinsa i Goslinga. Aktorzy stworzyli udany duet, który stał się kluczem do sukcesu ""Słabego punktu"". Jest to niezwykle istotne, gdyż samodzielnie Anthony Hopkins wypada dość blado. Sprawia wrażenie znużonego, rozkojarzonego, jakby robił łaskę, przychodząc na plan i deklamując swoje kwestie. Hopkinsowi wchodzi to ostatnio w nawyk. Podobnie było w ""Aleksandrze"", a przede wszystkim we ""Wszystkich ludziach króla"".  Na szczęście jest Ryan Gosling, który radzi sobie z rolą o wiele lepiej od starego mistrza. Jego ambitny prokurator to tryskający arogancką pewnością siebie makiaweliczny zwycięzca korporacyjnego wyścigu szczurów. Co istotne, jest wiarygodny również w kluczowych momentach, kiedy przyswaja sobie bolesną lekcję pokory.  Nie ulega jednak wątpliwości, że najjaśniejszym klejnotem w obsadzie jest Rosamund Pike. Delikatna, piękna i czarująca, skrywa w sobie bezwzględną twardość stali, którą ujawnia w świetnie zagranej, prostej i stonowanej scenie ostatniego spotkania z Goslingiem.  ""Słaby punkt"" to film udany, lecz nie przeceniałbym w tym zasługi Hoblita. Już porównując go z ""Lękiem pierwotnym"" wyraźnie widać, że film jest (zgodnie ze swoim tytułem) słabszy. W dużej mierze winę za to ponosi właśnie sam reżyser, który stosuje nadmiernie uproszczoną ekspozycję postaci. Przykładem może tu być całkowicie niepotrzebna scena początkowa z Anthonym Hopkinsem wskazującym palcem skazę na zdjęciu. Niestety nie jest to jedyny wyskok Hoblita.  Na szczęście całość skonstruowano na tak silnych fundamentach, że te reżyserskie ekscesy oraz nijaki miejscami Hopkins nie są w stanie pozbawić widza przyjemności z oglądania ""Słabego punktu"", który koniec końców okazuje się być całkiem dobrze skrojoną rozrywkową sensacją.  "
Pan Zemsta (2002),9,"""Pan Zemsta"" to pierwsza i najlepsza część trylogii zemsty Chan-wook Parka. ""Oldboy"" był filmem manierycznym, momentami nawet efekciarskim. ""Pani zemsta"" to z kolei dzieło utrzymane w estetyce barokowej baśni. Niniejszy film to zaś utwór zimny, pozbawiony zbytecznych ozdobników, ale nie poezji wizualnej, która wyróżnia styl koreańskiego reżysera.  Film Chan-wook Parka to historia głuchoniemego Ryu, jego umierającej siostry, lewicującej dziewczyny, gangu handlarzy organami, policjanta, biznesmena i jego małej córeczki. Losy tych wszystkich postaci okażą się ze sobą ściśle powiązane. Przypadek, czy jak kto woli fatum, splecie je ze sobą i nikt, ale to nikt nie wyjdzie z tego wzajemnego uścisku cały. Raz puszczona w ruch spirala zemsty nie da się zatrzymać. I chociaż okrucieństwa będą się mnożyć w porządku geometrycznym, każda z postaci jest na swój sposób niewinna.  ""Pan Zemsta"" jest filmem wyjątkowym z kilku względów. Po pierwsze, Chan-wook Park jest jednym z nielicznych twórców, którzy mają swój własny, autentycznie autorski wizualny styl. W pierwszej części trylogii jest on najbardziej klarowny i czysty. Po drugie, ""Pan Zemsta"" jest filmem niezwykle spójnym, chłodnym i realistycznym, nie będąc przy tym oschłym i mechanicznym. Chociaż bohaterowie zmagają się z nieuchronną tragedią, to reżyser bynajmniej nie traktuje ich niczym biolog obserwujący insekty przykryte szklanym kloszem. Nie przez przypadek angielski tytuł filmu to ""Współczucie dla Pana Zemsty"". Po trzecie, jest to film wielopoziomowy, który z niezwykłą zręcznością, odwagą i bez efekciarstwa przeplata różne stylistyki, konwencje i rozwiązania tak wizualne, jak i fabularne.  Oczywiście, można postawić zarzut, że wiele z tych atutów da się przypisać innym dobrym filmom. Cóż, zapewne jest to prawda. ""Pan Zemsta"", a przynajmniej wiele jego fragmentów (np. scena, kiedy kamera przechodzi od onanizujących się robotników do wyjącej z bólu siostry Ryu i jego samego przygotowującego makaron), ma jednak w sobie to coś nie w pełni wyrażalnego, co kiedyś Roland Barthes nazwał trzecim sensem. Coś, co każe nam przestać się mądrzyć, zamilknąć i poddać się sile obrazu.  Jedyne czego szkoda to fakt, że dystrybutor nie zdecydował się dołączyć do filmu żadnych dodatkowych materiałów z nim związanych. W niczym nie zmienia to jednak tego, że film doskonale broni się sam.  "
Motel (2007),6,"Na naszych ekranach panuje epidemia filmów przemocy: był ""Hostel 2"", będzie ""Sadysta"", teraz jest ""Motel"". Ten ostatni wyróżnia się jednak na tle dwóch pozostałych. Otóż (podobnie jak wcześniej ""Thesis"" Alejandro Amenábara) opowiada on o snuff movie, ale nie aspiruje do podszywania się pod ten rodzaj filmu. Dzieło Antala opowiada bowiem o naszej fascynacji cierpieniem, nie będąc przy tym kinem przemocy. Tyle o ambicjach - a rzeczywistość? W gruncie rzeczy ""Motel"" jest pustym, ale bardzo zgrabnie skrojonym i sfilmowanym thrillerem, który przede wszystkim chce nam dostarczyć rozrywki.  Małżeństwo przezywające kryzys zatrzymuje się na noc w położonym na uboczu głównej drogi motelu. Stare, zniszczone meble, wszędobylskie karaluchy, brudna łazienka - to tylko część atrakcji, jakie oferują właściciele tego przybytku.. Cały motel jest w rzeczywistości planem zdjęciowym snuff movies, w którym naszych bohaterów wyznaczono do zagrania głównych ról. A taka kreacja zawsze boli.  Powiedzieć, że widz jest w kinie podglądaczem, a voyeuryzm to jedna z najistotniejszych przyjemności, jakie może dać film, to dziś banał. O tym mechanizmie powstało jednak wiele niebanalnych filmów, takich jak np. ""Okno na podwórze"" Hitchcoka czy pastisz Briana De Palmy ""Świadek mimo woli"". Odsłaniały one przed odbiorcą granice medium i miejsce widza w dyskursie. Czasem robiły to na poważnie, a czasem biorąc wszystko w cudzysłów (lub nawet mnożąc cudzysłowy), ale zawsze dostarczały rozrywki.  Na tym polega także paradoks wszelkich ambitnych exploitations oraz filmów stylizowanych na snuff movie, takich jak seria ""Guinea Pig"" czy ""Hostel"". Twórcy, chcąc obnażyć i skrytykować fascynację przemocą, sami jej ulegają. W ten sposób konsumpcja i moralne oburzenie nawzajem się uzupełniają. Dla Nimroda Antala punktem odniesienia jest jednak zdecydowanie bardziej Hitchcock niż Miike albo Roth. Oczywiście do samoświadomości twórcy ""Psychozy"" wiele mu brakuje, ale nie o to w gruncie rzeczy tu chodzi. Celem jest rozrywka i dreszcz napięcia.  Siłą ""Motelu"" nie jest fabuła, ale doskonałe tempo i realizacja. Reżyser - chociaż stosuje ograne chwyty, jak np. mocne zbliżenia - to robi to z filmowym wyczuciem i konsekwentnie. Zresztą to, że potrafi on budować atmosferę klaustrofobii i zagubienia, udowodnił ""Kontrolerami"". Dobre aktorstwo (szczególnie Frank Whaley), zdjęcia Sekuły, muzyka Paula Haslingera oraz krótki czas projekcji sprawiają, że widz nie ma czasu się znużyć.  ""Motel"" jest jednym z tych małych, skromnych filmów, które nie wnosząc nic wielkiego do kina, mają jednak swój urok i własny styl. A to znowuż nie jest takie częste we współczesnym kinie rozrywkowym. I nie tylko rozrywkowym "
Simpsonowie: Wersja kinowa (2007),7,"Najsłynniejsza amerykańska rodzina trafia w końcu pod polskie strzechy. No, może nie zupełnie pod strzechy (na to musimy chyba jeszcze poczekać), ale do kin i multipleksów, co również cieszy. W końcu miliony Polaków mają okazję przekonać się, czym od 20 lat bawi Amerykanów Matt Groening.  Tak, tak - wiosną tego roku Homer, Marge, Bart, Lisa i Maggie Simpsonowie świętowali porcelanową rocznicę. Co prawda w 1987 roku wyglądali nieco inaczej, ale już wtedy rozśmieszali widzów na całego. Kształt, w jakim zobaczyć możemy ich na ekranach kin, otrzymali dwa lata później, kiedy oficjalnie wystartował serial ""Simpsonowie"". Ktoś mógłby pomyśleć, że po 400 odcinkach, ""typowa"" amerykańska rodzina nie ma już nic do zaoferowania. Ten ktoś byłby jednak w błędzie.  ""Simpsonowie: Wersja kinowa"" to film świeży, zabawny i posiadający wszystkie cechy, za które miliony widzów pokochały serial animowany. Psotny Bart, głupi jak but Homer, idealistka Liza, ostoja spokoju Marge i rozkoszny bobas Maggie jak za dawnych lat naśmiewają się z miałkiej, drobnomieszczańskiej mentalności. Bezpardonowo rozprawiają się z tym, co aktualnie modne, powszechne, konformistyczne. Ba, potrafią śmiać się nawet sami z siebie! Żaden temat nie jest im obcy, a wszystko z charakterystycznym wdziękiem i poczuciem humoru, którego po prostu nie da się skopiować. Twórcom filmu: Mattowi Groeningowi, Jamesowi Brooksowi i Davidowi Silvermanowi należą się wielkie brawa. Udała im się rzecz niesłychana - przenieśli do kina ducha programu!  Nie znaczy to wcale, że film będzie niezrozumiały dla osób nieobeznanych z ""Simpsonami"". Wręcz przeciwnie. Film stanowi odrębną całość. Znakomity początek sprawia, że już po kilku minutach wszyscy widzowie poczują się, jakby znali Simpsonów całe swoje życie. Dzięki temu ""Wersja kinowa"" bawić będzie zarówno stałych bywalców Springfield, jak i zupełnie nowych przybyszów.  Po tych wszystkich głosach zachwytu pora jednak przyjrzeć się wadom filmu, których niestety jest kilka. Po pierwsze, ""Simpsonowie: Wersja kinowa"" mimo całej frajdy, jaką dają widzom, dalekie są od poziomu komediowego reprezentowanego chociażby przez ""Shreka"". Powiem więcej, nie jest to nawet najlepszy odcinek ""Simpsonów"". Zabrakło wyrazistych scen, które mogłyby pozostać w widzu na dłużej.  Skeczowa konstrukcja filmu z jednej strony jest błogosławieństwem, bo umożliwia napakowanie ""Simpsonów"" dowcipami po same brzegi, z drugiej strony szkodzi jednak obrazowi jako całości. Film rozpada się bowiem na poszczególne sekwencje, z których nie wszystkie są równie zabawne. Prawdopodobnie to też sprawiło, że film jest bardzo krótki. Podczas seansu miałem nieodparte wrażenie, że było to jednak wszystko, na co stać twórców. Gdyby dodano jeszcze kilka minut, film stałby się zwyczajnie nudny.  Cóż, te wady sprawiają, że nie mogę uznać ""Simpsonów: Wersja kinowa"" za najlepszy film w swojej klasie. Nie zmienia to jednak faktu, że Groening i spółka przygotowali dla widzów przednią rozrywkę i nie lada gratkę, która, mam nadzieję, przełoży się w Polsce na zwiększenie popularności serialu. Może kiedyś będzie nam dane w normalnej telewizji obejrzeć to, co jest już dziś historią światowej telewizji. "
Krwawa uczta (2005),6,"Podano do stołu: zmiażdżona głowa, ucięta noga, odrąbane przyrodzenie potwora, wyrwane oko, rozerwane na strzępy ciało, urwana głowa, morze ciepłej, czerwonej krwi. Wszystko to, a nawet jeszcze więcej, w przeciągu niecałych 90 minut. Smacznego!  Powiedzmy to od razu: film Johna Gulagera żadnym specjalnym osiągnięciem gatunku nie jest, ale i nie ma takich ambicji. Jedyną intencją tego filmu jest dobra zabawa - zabawa z sobą, z gatunkiem, z nami, z rozszarpywanym mięsem i wylewaną litrami gęstą, czerwoną posoką. Fabuła jest prosta, wręcz pretekstowa. Kilka różnych osób - które można scharakteryzować według najprostszego klucza: stary, młody, ładna, brzydka, kaleka, rozrabiaka, fajtłapa, puszczalska, obleśny itd. - zamkniętych w knajpie na bezdrożach Teksasu. A za drzwiami czające się potwory, które właściwie nie robią nic innego prócz zabijania i zjadania wszystkiego, co popadanie. Jeszcze tylko czasami ze sobą kopulują, żeby nadrobić straty demograficzne, gdy im ktoś w samoobronie utłucze potomstwo.  Wszystko jest podane z przymrużeniem oka i wzięte w nawias konwencji. I chociaż do świeżości pierwszych produkcji Petera Jacksona - takich jak ""Bad Taste"" czy ""Martwica mózgu"" - wiele brakuje, to nie zmienia to faktu, że kilka pomysłów reżysera jest naprawdę zabawnych (szczególnie polecam wszystkim smakoszom wątek matki i dziecka), a całość została sprawnie i inteligentnie zrealizowana. Bez wątpienia jest to jednak film głównie dla fanów horrorów. Pozostali widzowie będą posiłkiem serwowanym przez Johna Gulagera w najlepszym wypadku zniesmaczeni.  Wydanie DVD filmu prezentuje się całkiem solidnie, a jak na polskie warunki wręcz wyjątkowo dobrze. Oprócz standardowych funkcji - takich jak wersja z lektorem czy dostęp do zwiastunów filmowych - możemy zobaczyć sceny wycięte z filmu, a także zabawne wypadki na planie, które sprowadzają się głównie do tego, że wylało się za mało lub za dużo krwi. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Źródło (2006),3,"""Źródło"" Darrena Aronofsky'ego to film, który wzbudzał skrajne emocje. Jednych zachwycił, drugich zirytował swoją pretensjonalnością i skrywaną w ładnym opakowaniu pustką. Dziś, kiedy kurz bitewny już opadł, a film doczekał się premiery dvd, można na wszystko spojrzeć z dystansu.  Nie ulega wątpliwości, że ""Źródło"" jest filmem ładnym. Przymiotnik ten da się rozumieć na dwa sposoby i oba są w jakimś sensie uzasadnione: afirmatywnie i pejoratywnie. Obrazy wykreowane w wyobraźni Aronofsky'ego wsparte pięknymi, wystylizowanymi zdjęciami Matthew Libatique'a oraz muzyką Clinta Mansella sprawiają, że film dostarcza przyjemnych doznań estetycznych. Cała historia przez swoją urodę wydaje się jednak być za bardzo wypolerowana, pozbawiona chropowatości. Nie jest to jednak zimny i okrutny blask Kubricka, ale ciepły blask ognia z kominka, przy którym opowiada się smutne, ale pozbawione okrucieństwa bajki. Tak więc, mimo poważnej tematyki (w końcu chodzi o dotyczący wszystkich, nieunikniony problem umierania i straty) film niezwykle łatwo i przyjemnie się konsumuje.  ""Źródło"" to przede wszystkim, na co na ogół nie zwraca się uwagi, film o opowiadaniu historii, o sile narracji. Opowiadanie, które pisze umierająca bohaterka, pozwala jej i kochającemu ją mężczyźnie ostatecznie zaakceptować życie takim, jakie jest, zamienić chaos w kosmos. Oczywiście wszystko to jest wplecione w ramy modnego bajdurzenia o przenikaniu się wszystkiego, cyklach życia itd. Pocieszenie płynące z filmu polega na tym, że w ostateczności jesteśmy nawozem innego istnienia, a więc żaden z nas nie wszystek umrze. Ot i cała mądrość.  ""Źródło"" to film stanowiący przerost formy nad treścią, ale nie można mu odmówić dobrego wrażenia, jakie robi jego opakowanie. Film Aronofsky'ego na ekranie kina domowego prezentuje się znakomicie. Właściwie co drugi kadr z filmu można by wydrukować i zrobić z niego tapetę na ścianie.  Wydanie dvd zostało zaopatrzone w standardowy zestaw wybranych scen, różne wersje językowe oraz wersję z lektorem. Ponadto znajdziemy sześcioczęściową, podzieloną na rozdziały relację z planu odsłaniającą kulisy kręcenia i historię powstawania filmu. Jest również zrobiony w zabawnej formie wywiad z Hugh Jackmanem przeprowadzony przez Rachel Weisz. Szkoda tylko, że dystrybutor nie pomyślał o tym, żeby uwzględnić możliwość, iż nie wszyscy pragnący zobaczyć materiały dodatkowe znają angielski i nie opatrzył ich napisami. To jednak niestety powszechna praktyka na polskim rynku.  "
Pogłos (2008),4,"Nie trzeba sięgać po horror, by przekonać się, że muzyka może mrozić krew w żyłach. Wystarczy włączyć radio, a prędzej czy później zostaniemy uraczeni ""przebojem"" kolejnej ""gwiazdy"" polskiej sceny muzycznej. Czy w obliczu tak silnej konkurencji ""Pogłos"" jest w stanie czymś widza zaskoczyć? Niestety nie.  Eitan Arrusi miał nawet całkiem niezły pomysł. Oto muzyk desperacko próbujący powrócić na szczyt natrafia na niezły muzyczny kawałek. Nie zdaje sobie sprawy z faktu, że owa piosenka ma niepokojąco destrukcyjny wpływ na odbiorców. Wkrótce studio nagraniowe przemieni się w miejsce krwawej zbrodni.  Tak, to całkiem sympatycznych pomysł... na odcinek ""Strefy mroku"". Rozdmuchana do 90 minut historia ciągnie się niemiłosiernie. Zamiast stopniowego budowania napięcia otrzymujemy długie i nic nieznaczące sekwencje, które - o zgrozo! - mają tendencję do powtarzania się, tyle że z udziałem innego bohatera. W tych warunkach jedyną rzeczą powodującą bicie serca jest zegarek, który z bolesną precyzją uświadamia nam, że do końca filmu pozostało jeszcze bardzo, BARDZO dużo czasu.  Jestem trochę niesprawiedliwy, bo w ""Pogłosie"" jest naprawdę kilka interesujących elementów. Nie potrafię jednak zrozumieć, dlaczego materiał, którego ewidentnie jest za mało na pełen metraż, na siłę próbuje się zrealizować. A przecież Arrusi miał kilka mocnych kart! Po pierwsze, sama idea opętania przez muzykę - bardzo ciekawa i, co ważne, nie tak mocno w ostatnich czasach eksploatowana (w przeciwieństwie do komórek czy kaset wideo). Po drugie - bohaterowie. Zgoda, są sztampowi, a jednak wzbudzają zainteresowanie.  Reżyser tak naprawdę miał dwa wyjścia: albo zrobić 45-minutowy odcinek jakiegoś mrocznego serialu, albo rozbudować istniejące wątki. Niestety Arrusiemu zabrakło bądź to odwagi, bądź wyobraźni, aby z tych alternatyw skorzystać. Rezultatem jest dzieło niepełne, nudne i rozczarowujące. Jedyne co pozostaje to dziwaczne chwilami zdjęcia i próba zdezorientowania widza przerwami w narracji.  ""Pogłos"" w Polsce zobaczyć można tylko na DVD w serii Kino Grozy Ekstra. Wydanie jest niestety ubogie w dodatki, co jest pewnym minusem. Z doświadczenia wiem, że nic tak pozytywnie nie wpływa na słaby czy nawet przeciętny film jak kilka dodatków. Samo wydanie jest jednak dobrze przygotowane i należy się cieszyć z tego, że horrory - traktowane dotąd w Polsce po macoszemu - w końcu doczekały się dystrybutora z prawdziwego zdarzenia.  Liczę, że przyszłe propozycje Carismy będą ciekawsze. "
Grindhouse: Death Proof (2007),8,"Kiedy w 1994 roku Quentin Tarantino odbierał Złotą Palmę w Cannes za ""Pulp Fiction"", w Polsce wybuchła żałoba narodowa. To przecież głęboko humanistyczny ""Czerwony"" Kieślowskiego miał wygrać prestiżowy, europejski festiwal, a nie amerykańskie, efekciarskie popłuczyny dla motłochu. W 2007 roku, wraz z premierą ""Death Proof"", nasi czołowi krytycy udali się zbiorowo do Canossy. Trochę późno? No cóż, lepiej późno niż wcale.       Monica Staggs,  Jordan Ladd,  Sydney Tamiia Poitier  Dimension FilmsTroublemaker StudiosRodriguez International PicturesWeinstein Company, The ""Death Proof"" to, najprościej mówiąc, historia kilku kobiet, jednego mężczyzny i ""śmiercioodpornego"" samochodu. Fabuła jest banalna, skonstruowana na zasadzie lustrzanego odbicia, a całość utrzymana jest w klimacie taniego kina exploitation. Co więc takiego sprawiło, że film spowodował falę samokrytyki krytyków?  Po pierwsze ""Death Proof"", przy całej swej prostocie, jest diabelnie inteligentny. Po drugie, można go interpretować na wiele mądrych sposobów. A więc: jako demaskację niedojrzałości, film feministyczny, krytykę machismo i wzorów kulturowych związanych z płcią, refleksję nad samym fenomenem kina exploitation itd. Sam reżyser byłby raczej zdziwiony tym, co opowiada się o jego filmach, ale twórca przecież nie musi najlepiej interpretować swojego dzieła. Nie o to w tym wszystkim jednak chodzi.  Quentin Tarantino posiada jedną cechę, której polscy krytycy głoszący tezę o misji kina długo nie potrafili docenić. Facet po prostu kocha to, co robi – kocha kino. I to miłością bezwarunkową, a więc we wszystkich jego odsłonach; także, a może przede wszystkim, w wersji exploitation. Co więcej, Tarantino bynajmniej się tego uczucia nie wstydzi. Nie jest to żadna z tzw. wstydliwych przyjemności, ale akcja afirmatywna pełną gębą.         Dimension FilmsTroublemaker StudiosRodriguez International PicturesWeinstein Company, The Być może właśnie na tym polega fenomen ""Death Proof"", w którym Tarantino pozwala sobie na wszystko, co chce i jeszcze więcej. Jest mocna przemoc, dziwaczne ujęcia, przegadane dialogi (tak przegadane, że czasem kompletnie bezsensowne) etc. Nie widać żadnego szacunku dla widza – jest za to soczysta witalność i radość z kina. Obie te cechy są zaraźliwe i udzielają się odbiorcy. Zamiast więc produkować głębokie analizy, powiedzmy sobie wprost: lubimy, jak reżyser się z nami bawi; chcemy, żeby czasem na ekranie pojawiła się krwawiąca, urwana noga; chcemy pościgów i mocnych dialogów; chcemy rozrywki, seksu i przemocy w kinie. Coś w tym złego? A kogo to obchodzi. Niech na to pytanie odpowie psycholog, psychoterapeuta albo duchowny. Powiedzmy sobie, że lubimy to wszystko, bo lubimy kino i emocje, jakie nam ono daje. I oto właśnie chodzi. To znak, że jeszcze żyjemy. "
Ostrza chwały (2007),6,"Dwóch mężczyzn w obcisłych, błyszczących strojach wywija piruety na lodzie. Na oczach tłumów obściskują się i dotykają w sposób zarezerwowany tylko i wyłącznie dla par mieszanych. Brzmi prawie jak senny koszmar członków LPR, prawda? A to tylko kolejna zwariowany film z Willem Ferrellem w roli głównej.  ""Ostrza chwały"" to typowa slapstickowa komedyjka zrealizowana przez Josha Gordona i Willa Specka. Kontrastując ze sobą dwie całkowicie różne postaci, dorzucają trochę dowcipów z podtekstem homoseksualnym, panowie zgotowali widzom wybuchową mieszankę zaskakująco dobrej zabawy.  Historia jest dość prosta. Dwóch rywalizujących ze sobą sportowców musi połączyć siły, jeśli chcą zdobyć złoty medal. Różni ich wszystko: jeden jest niewyżytym maniakiem seksualny, a drugi o seksie tylko słyszał i to wcale nie najlepsze rzeczy, jeden idzie na żywioł, a drugi jest stuprocentowym pedantem. Na drodze do zwycięstwa stoją jednak nie tylko ich sprzeczne charaktery ale i konkurenci, którzy zrobią wszystko, byle tylko bohaterom podwinęła się noga.  Tak zarysowana historia staje się pretekstem do całej gamy mniej lub bardziej zabawnych gagów, z których większość jest mało wybredna. Nie zmienia to jednak faktu, że jako całość ""Ostrza chwały"" całkiem nieźle bawią. To jedna z tych wstydliwych przyjemności, która sprawie radość wielu osobom, ale do której przyznają się tylko nieliczni. Jestem prawie pewien, że tylko najbardziej purytańscy z widzów zdołają powstrzymać się od śmiechu... z drugiej strony te osoby pewnie w ogóle się na film nie wybiorą.  Część pochwał za to, że film bawi należy się reżyserom i scenarzystom. Ponieważ są to debiutanci, ich osiągnięcie naprawdę budzić respekt. Jednak prawdziwymi ojcami sukcesu filmu są Will Ferrell i Jon Heder. Od samego początku widać, że panowie świetnie się na planie rozumieli. Stworzyli zgraną parę, w której obaj się wzajemnie dopełniają. Dzięki Ferrellowi nie zwraca się w zasadzie uwagi na nadmierne starania Hedera, by zerwać z rolą Napoleona Dynamite'a. Heder z kolei maskował co mniej śmieszne popisy Ferrella, który do najrówniejszych z aktorów przecież nie należy.  ""Ostrza chwały"" powinno znaleźć wielu fanów. Amatorów prostego humoru nam nie brakuje. Z całą pewnością nie jest to klasyk gatunku, ale też nikt z twórców nie miał takich aspiracji. Dzięki temu brak jest pretensjonalności i nadęcia, które mogłoby film zniszczyć. "
W świecie kobiet (2007),5,"Kiedy jest się synem Lawrence'a Kasdana, prędzej czy później nadchodzi ten czas, kiedy samemu trzeba spróbować swych sił jako reżyser. Sławny ojciec z pewnością ułatwia zaangażowanie do debiutu znanych aktorów. Czy jednak gwarantuje dobry film i sukces w kinach? O tym przekonać się można oglądając ""W świecie kobiet""  Trzy aktorskie pokolenia: leciwa Olympia Dukakis, nie pierwszej już młodości Meg Ryan i młode nadzieje Hollywood Adam Brody oraz Kristen Stewart próbują uwiarygodnić melodramatyczną opowieść o miłości, życiu, chorobie i śmierci. Wysiłki te tylko częściowo zostały uwieńczone sukcesem.  Oto Brody gra młodego scenarzystę erotyków, który mocno przeżywa rozstanie ze swoją sławną dziewczyną. Ucieka przed światem do domu swojej babki, której od lat nie odwiedzał, a przy okazji wplątuje się w sercowo-rodzinne kłopoty z udziałem chorej gospodyni domowej i jej zbuntowanej córki o duszy artystki.  Podobnych historii amerykańska telewizja zrealizowała setki, jeśli nie tysiące. ""W świecie kobiet"" na ich tle nie wyróżnia się w zasadzie niczym. Wszystko zbudowano na kliszach, które są aż nazbyt czytelne, by mogły wydać się widzowi autentyczne. Niestety w tak skrojonej opowieści brak jest szans na wyrazistą kreację aktorską. A jednak Meg Ryan, ku mojemu zaskoczeniu poradziła sobie zaskakująco dobrze. Jej stonowana kreacja, w której widać cień dawnego czaru trzpiotki-blondynki, pozytywnie wyróżniała się na tle całości.  Przyjemnie oglądało się również Olympię Dukakis, choć muszę przyznać, że jestem już trochę zmęczony wsadzaniem do każdego filmu postaci miłej z wyglądu staruszki, która w rzeczywistości jest gburowata i za nic ma konwenanse. Nie przypadł mi za to do gustu Adam Brody. Jego gra jest nierówna, miejscami wręcz sprawiająca wrażenie wyjętej z zupełnie innego filmu. Kiepskie dialogi nie w pełni go rozgrzeszają.  Na szczęście dla filmu Jonathan Kasdan jako reżyser radzi sobie znacznie lepiej niż jako scenarzysta. Ma dobrze dopracowany warsztat, dzięki czemu udało mu się wygładzić większość scenariuszowych wpadek. Zaś dodanie scen komediowych okraszonych nutką ironii sprawia, że ""W świecie kobiet"" nabiera kolorytu, czyniąc zeń film lekki i koniec końców sympatyczny.  Jak na debiut Jonathan Kasdan poradził sobie całkiem dobrze. Jeśli w przyszłości skoncentruje się na reżyserii, a pisanie scenariuszy zostawi innym, to jestem pewien, że jeszcze nie raz o nim usłyszymy. "
Gang Dzikich Wieprzy (2007),6,"W popularnym gatunku komedii lekkich, łatwych i przyjemnych absolutny prym wiodą młodzi. To ich perypetie związane z inicjacją seksualną, nauką i nieustającymi imprezami najczęściej widzimy na ekranie. Jednak starsze pokolenie nie gęsi i swoje głupawe komedyjki też ma. Jedną z nich jest ""Gang dzikich wieprzy"" Walta Beckera.  Twórca ""Wiecznego studenta"" wyszedł ze słusznego założenia, że kryzys wieku średniego jest równie zabawny jak okres dojrzewania i za bohaterów swego najnowszego 'dzieła' obrał panów mających na karku grubo ponad 40-tkę. Wiodą oni ułożony żywot mężów, ojców, pracowników. O starych, młodzieńczych wyskokach przypominają im już tylko cotygodniowe spotkania z przyjaciółmi, z którymi dzielą pasję do motocykli.  W końcu, mając dość szarej codzienności, na swych metalowych ogierach wyruszają w podróż w poszukiwaniu straconej młodości. Sielska wycieczka dość szybko przekształci się w ciężką przeprawę z licznymi przeszkodami - na szczęście dla widowni, która (w większości zapewne dość młoda) spokojnie i do woli będzie się mogła pośmiać z wysiłków starych zgredów.  Choć bohaterowie ""Gangu dzikich wieprzy"" mają po kilka dekad na karku, sam film zrealizowany został według sprawdzonej w komediach o nastolatkach formuły. Ci, którym podobały się takie obrazy jak ""American Pie"" czy ""Ostra jazda"", poczują się w tych okolicznościach jak ryba w wodzie. Znajdą tu dużo niewybrednych gagów, które wywołają u nich niepohamowane salwy śmiechu.  Jedną rzecz trzeba jednak zdecydowanie podkreślić: ""Gang dzikich wieprzy"" inteligencją nie grzeszy. Dlatego też nie jest to najlepszy wybór dla osób szukających rozrywki na tzw. ""poziomie"". Film Beckera to natomiast idealne rozwiązanie na spędzenie czasu z przyjaciółmi, bo też podczas seansu popcorn wchodzi bardzo dobrze, a i podowcipkować jest kiedy.  Reżyser dobrze wie, jak tworzyć rubaszne komedyjki; wie też skąd czerpać pomysły. Pierwsza połowa to niemiłosierne nabijanie się z męskiego kina drogi w stylu legendarnego ""Swobodnego jeźdźca"". W drugiej części twórcy wyżywają się na najbardziej amerykańskim z gatunków filmowych - westernie, tworząc parodystyczną wersję ""Siedmiu wspaniałych"".  Dużą zaletą filmu jest czwórka aktorów, która dobrze wczuła się w charakter komedii i nie spaliła dowcipów. Szczególne uznania należą się Williamowi H. Macy'emu. Ten aktor ma naprawdę wielki talent komediowy, który sprawia, że każda scena z jego udziałem prędzej czy później wywołuje salwy śmiechu. Właśnie dzięki niemu można zignorować toporność charakteryzującą ""Gang dzikich wieprzy"".  To jednak, co najbardziej mnie w tym filmie zaskoczyło i przez co uważam, że jest on warty obejrzenia, to intrygująca diagnoza kondycji współczesnego człowieka, jaką zupełnie niechcący stawiają twórcy. Niestety, jest ona niezbyt korzystna dla mężczyzn.  W tym filmie to kobiety są osobami, które żyją zadowolone i pewne siebie, znakomicie realizując się zarówno w życiu zawodowym, jak i prywatnym. Mężczyźni są za to smętni i całkowicie pozbawieni ikry. Według Beckera oraz Copelanda, który napisał scenariusz do ""Gangu dzikich wieprzy"", męska część populacji nie nadaje się do ucywilizowania. W każdym facecie kryje się bowiem tęsknota za prymitywnymi czasami, w których egzystencja sprowadzała się do seksu, jedzenia i przemocy.  Zdaniem twórców szczęśliwy mężczyzna musi raz na jakiś czas wziąć udział w burdzie. Przemoc rozwiązuje wszystkie męskie problemy. Bohaterom filmu wystarczy kilka bijatyk, by, nawet jeśli dostaną lanie, ich życie rodzinne oraz intymne uległo wyraźnej poprawie.  Cóż, mnie ta diagnoza lekko przeraża. Mam zatem nadzieję, że wszyscy, którzy dobrze będą się bawić na filmie, zapamiętają dowcipy, a nie morał. Czy tak się stanie, dopiero czas pokaże. "
George Michael: Inna historia (2005),5,"Niedawno przeczytałem w angielskim wydaniu Newsweeka ciekawy artykuł o tym, co jest teraz modne wśród bogaczy. Otóż okazuje się, że możni tego świata aktualnie najbardziej pragną własnej biografii. Za drobną kwotę 100 tysięcy dolarów można sobie wynająć autora, który w sposób jak najbardziej profesjonalny napisze książkę o życiu każdego, kogo na to stać, i zamieści w niej tylko te rzeczy, które zażyczy sobie zleceniodawca. Śnieżnobiałe stronice papieru najwyższej jakości wypełnią wspomnienia krezusa z czasów młodzieńczych, jego przemyślenia na temat kondycji świata i doli człowieka, a także nieodzowne gagi. Wielcy i potężni przyjaciele podzielą się dobrym słowem, a wszystko to ozdobią sentymentalne zdjęcia archiwalne wybrane przez samego bohatera biografii.  I taki jest właśnie film ""George Michael: Inna historia"". Zamiast papieru mamy oczywiście taśmę filmową, ale to w zasadzie jedyna różnica. Niestety George Michael nie zachował dla siebie biografii, lecz postanowił obdarować nią cały świat... a przynajmniej tę jego część, która zechce kupić bilet do kina.  Jak na szanującą się biografię przystało, piosenkarz zaczyna od wspomnień z czasów dzieciństwa. Odwiedzamy zatem miejsca, w których artysta dorastał. Dowiadujemy się, jak ciężko było rodzinie Panayiotou związać koniec z końcem, a muzyczne ciągoty Michaela nie spotykały się ze zrozumieniem. Mimo to artysta postawił na swoim i zamiast wykształcenia wybrał sławę, wstępując do zespołu Wham!.  Dalszy ciąg filmu to również sztampa. Twórcy zaliczają po kolei wszystkie najważniejsze punkty w życiu artysty. Od sukcesów zespołu, przez początek kariery solowej, śmierć na AIDS Anselmo - miłości jego życia, konflikt z wytwórnią Sony, śmierć matki, aż po sławne wejście do klozetu i najnowsze dokonania muzyczne. Myśl przewodnia jest aż nadto wyraźna: George'a Michaela spotkało wiele nieszczęść, jednak piosenkarz pozostał pokorny i dzięki temu wyszedł z nich wszystkich zwycięsko. ""Ego"" to słowo klucz, które pojawia się, głównie w ustach 'skromnego' artysty, nagminnie we wszystkich możliwych konfiguracjach i odmianach.  W zamierzeniu miał to być zdaje się film ""osobisty"" i ""szczery""; w końcu przed kamerą o swoim życiu opowiada artysta znany ze swej skrytości. Jednak wychodząc z kina wiedziałem o nim tyle samo, co w momencie zasiadania na sali. Jedyną zaletą obrazu jest po prostu to, że wszystkie znane historie i anegdoty zostały zebrane w jednym miejscu. Z tego też powodu od tego, co w filmie jest, zdecydowanie ciekawsze jest to, co zostało pominięte - jak choćby problemy artysty z narkotykami.  ""George Michael: Inna historia"" to film przeciętny aż do bólu. Skonstruowano go według wzorca programu ""All Access"" produkowanego przez jeden z kanałów muzycznych. Jednak w przeciwieństwie do wspomnianego show, film Southana Morrisa jest za długi i zbyt drętwy. George Michael zdecydowanie lepiej by zrobił, gdyby po prostu pozwolił stacji muzycznej na realizację programu o sobie. W niespełna godzinę można by było powiedzieć wszystko to, co znalazło się w filmie, i zrobić to zabawniej i dynamiczniej. Ekspozycja na kanale muzycznym byłaby też doskonałą promocją nowej trasy koncertowej i płyty George'a Michaela.  Jest jednak rzecz, która broni film przed klęską - muzyka. Zarówno starych, jak i nowych przebojów słucha się bardzo dobrze. Ku mojemu zaskoczeniu wiele z nich praktycznie wcale się nie zestarzało. I to jest w moim przekonaniu najlepsze świadectwo, iż George Michael jest dobrym artystą.  ""George Michael: Inna historia"" to film przeznaczony wyłącznie dla fanów piosenkarza. Tylko oni są w stanie docenić i muzykę, i zwierzenia gwiazdora. Reszta niestety będzie miała spory problem ze znalezieniem czegoś dla siebie. "
Shrek Trzeci (2007),8,"Trzy lata kazano nam czekać na kolejną odsłonę przygód najsłynniejszego zielonego Ogra. W końcu powrócił - w nowej, całkowicie odświeżonej formie. ""Shrek Trzeci"" to film zupełnie inny od swych poprzedników. Inny nie znaczy jednak gorszy, wbrew głosom dochodzącym zza Atlantyku.  Twórcy, całkiem słusznie zresztą, stwierdzili, że dotychczasowa formuła filmu już się wyczerpała. Zamiast zatem odgrzewać stare kotlety, postanowili urozmaicić opowieść i tchnąć w nią nowe życie.  Podstawą pierwszych dwóch ""Shreków"" była postmodernistyczna zabawa konwencjami. Otrzymaliśmy przezabawny kolaż stworzony na bazie tego, co oferuje nam pop-kultura. Do góry nogami wywrócono tradycję disneyowskiej bajki. Garściami cytowano filmy, parodiując wszystko co zobaczyć można na dużym i małym ekranie. ""Shrek"" wyznaczył drogę, którą jak lemingi na ślepo podążyli inni twórcy.  Co prawda w ""Shreku Trzecim"" znalazło się miejsce dla kilku cytatów, lecz stanowią one jedynie dodatek do całości. Tak naprawdę nastąpił bowiem powrót do źródeł. Trzecia część zrealizowana została według najlepszych wzorców komediowych. Mamy więc odrobinę burleski rodem z filmów Bustera Keatona. Jest też trochę przewrotnego i absurdalnego humoru, jakiego nie powstydziliby się Pythoni. ""Shrek Trzeci"" to jednak przede wszystkim świetna komedia sytuacyjna - inteligentna, znakomicie przemyślana, pełna ciepłego humoru. Jest to dojrzalszy film niż pierwsze dwa ""Shreki"". I nie ma w tym nic dziwnego - opowiada przecież o dorastaniu, które nie ominie żadnego z bohaterów ""Shreka"".  Główny bohater skończyć musi z beztroską i swobodą, jaka go do tej pory cechowała. Niczym grom z jasnego nieba (czy raczej huk nazbyt głośnego rogu) spada na niego wieść, iż już wkrótce zostanie ojcem. Zielony Ogr nie jest na to kompletnie przygotowany. Nie ma jednak wyboru - od tej roli nie ucieknie. Podobnie jest z Arturem - jedyną alternatywą dla Shreka jako władcy Zasiedmiogórogrodzia. Ten okazuje się jednak fajtłapą i pośmiewiskiem całej szkoły dla książąt. Młody Artur nie ma wyboru, również on musi dorosnąć. To samo tyczy się Fiony czy Księcia z Bajki. Nawet Osioł i Kot w Butach popatrzą na świat z zupełnie innej perspektywy.  Przesłanie filmu jest więc całkiem czytelne: nie można stać w miejscu, trzeba się zmieniać, szukać nowych rozwiązań, poszerzać swoje horyzonty. I taki jest właśnie ""Shrek Trzeci"". Mimo wszystkich nowości, jakimi częstują nas twórcy, jedna rzecz pozostała bez zmian ? zabawa na najwyższym poziomie. Owszem chwilami tempo nieco siada, obniża to jednak tylko w nieznacznym stopniu wartość filmu.  Mówiąc o Shreku nie można nie wspomnieć o dubbingu. To właśnie polska wersja językowa jest tym, co przyciąga do kin sporą rzeszę widzów. I tym razem dubbing wypada całkiem udanie. Jest lekko, miło i przyjemnie. Niestety kilka dowcipów lekko zgrzyta, sprawiając wrażenie naciąganych. Ot choćby uwaga o ""Niewolnicy Isaurze"". To już nie te czasy, serial o Isaurze dawno wyparły inne wytwory kultury masowej. Może jest to pierwszy sygnał wyczerpania materiału? Zupełnie by mnie to nie zdziwiło, w końcu Wierzbięta jest autorem polskich tekstów do wszystkich najważniejszych filmów animowanych ostatnich lat. Trudno jest cały czas pozostać świeżym i oryginalnym. Warto chyba pomyśleć o urlopie, by przy czwartym ""Shreku"" być w pełni sił.  Niezależnie od tego wszystkiego, ""Shrek Trzeci"" to pierwszorzędna rozrywka. Nieco słabszy od części drugiej, którą uważam za najlepszą w całej serii, posiada w sobie mimo to tak wielką dawkę dobrego humoru, że rozweseli nawet największego ponuraka. Z czystym sumieniem mogę go polecić wszystkim widzom.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Transformers (2007),7,"Transformers, z polska zwane Transformerami, to fenomen przemysłu zabawkowego. Powstali w 1984 roku jako linia zabawek mechanicznych dla chłopców składająca się z robotów przekształcających się w różnego rodzaju pojazdy mechaniczne. Wraz w wypuszczeniem na rynek pierwszych Transformerów, pojawił się również serial animowany oraz komiks. Było to olbrzymie przedsięwzięcie, które całkowicie się opłaciło. Nie ma w zasadzie na świecie chłopca, który nie bawiłby się zabawkami Hasbro czy też nie oglądał serialu.  Po Generacji 1 przyszła pora na kolejne, bardziej zaawansowane, fantazyjne propozycje. Każdej linii produkcyjnej towarzyszyła kampania medialna. Do dziś powstało około 10 seriali o bohaterskich robotach, kilka animowanych filmów pełnometrażowych oraz liczne komiksy. Brakowało tylko wielkiego widowiska aktorskiego. W tym roku to się jednak zmieni. Dla zabawkowego imperium Hasbro i Takara nadchodzą złote lata prosperity.  Mimo dwóch dekad obecności Transformerów w kulturze masowej, do pomysłu aktorskiego filmu na bazie zabawek podchodziłem sceptycznie. Kiedy jednak biorą się za niego najwięksi spece od filmowych widowisk: Steven Spielberg i Michael Bay, nie można pomysłu od tak odrzucić. Seans rozwiał wszelkie moje wątpliwości. Panowie udowodnili, iż są alchemikami kina przekształcając mało interesujący pomysł w obraz, który przyniesie milionowe zyski.  Film opowiada historię pojawienia się na Ziemi dwóch, prowadzących ze sobą odwieczną wojnę, frakcji Transformerów. Z jednej strony są pokojowo nastawione Autoboty, z drugiej ukierunkowane na zniszczenie i dominację Decepticony. W tę walkę zupełnie przypadkiem wplątany zostaje Sam - uczeń liceum, którego najpoważniejszymi dotąd zmartwieniami było znalezienie sobie dziewczyny i uzbieranie pieniędzy na pierwszy samochód. Jest jednak potomkiem polarnego podróżnika i odkrywcy, po którym odziedziczył niepozorny przedmiot będący w rzeczywistości kluczem do zakończenia konfliktu między Transformerami.  Jego życie zostaje wywrócone do góry nogami, kiedy zdezelowany samochód przekształca się w potężnego robota obdarzonego dodatkowo wolną wolą i intelektem! W tym samym czasie amerykański oddział na Bliskim Wschodzie zostaje zaatakowany przez nadzwyczajną maszynę do zabijania o nieznanej konfiguracji. Tylko kilku śmiałkom udaje się przetrwać masakrę. Władze odliczają czas do katastrofy. Zapobiec jej może tylko Sam i grupa dzielnych robotów.  Jak widać z opisu, historia nie grzeszy oryginalnością. Jednak miłośnicy widowiskowego kina akcji z fantastycznymi efektami specjalnymi na pewno nie będą rozczarowani. Bay okazał się prawdziwym magikiem - ""Transformers"" to ten rodzaj letnich superprodukcji, który zadowoli nawet największych sceptyków patrzących krzywym okiem na kolejne adaptacyjne pomysły Hollywood.  Reżyser skorzystał z klasycznej formuły, sprawdzonej w takich przebojach kina jak: ""Gry wojenne"" czy ""Gremliny rozrabiają"". Mamy więc zwyczajnego, nieco ciapowatego chłopaka, dziewczynę, która początkowo go ignoruje i katastrofę mogącą doprowadzić do zagłady świata. Całość jest napakowana akcją, a jednocześnie pozostaje lekka i pełna humoru. Wszystko to Bay ozdobił jeszcze pierwszorzędnymi efektami specjalnymi i tak wyszedł mu film chyba najlepszy w jego reżyserskim dorobku.  ""Transformers"" to obraz, który bez wątpienia spodoba się wszystkim chłopcom. I tym małym, dla których świat przybierających różne kształty robotów jest codziennością. I tym dorosłym, którzy dzięki filmowi Baya choć na chwilę znów staną się dziećmi. Dobrze dobrana obsada, niezła muzyka, profesjonalny montaż i efekty specjalne, które są tak realistyczne, że miejscami nie do odróżnienia od prawdy składają się na widowisko, jakie powstać może tylko w Fabryce Marzeń. Cały film to ekstrakt czystej rozrywki bez jakiegokolwiek zadęcia artystycznego  W ""Transformers"" nie ma tak naprawdę miejsca na prawdziwe aktorstwo, co paradoksalnie wychodzi filmowi na dobre. W rolach głównych grają bowiem mało znani aktorzy. Scenariusz nie stawia przed nimi zbyt wielkich wymagań, dzięki czemu uniknięto poważniejszych wpadek. Shia LaBeouf jest sympatyczny, Megan Fox zaradna i piękna, Duhamel i Gibson odpowiednio bohaterscy.  Bay nie byłby niestety sobą, gdyby nie dorzucił garść patetycznych wtrętów czy też ujęć rodem z reklamówek, co niedawno tak rewelacyjnie sparodiowali Brytyjczycy w komedii ""Hot Fuzz"". Kiedy oglądałem sekwencję wysiadających z helikoptera żołnierzy miałem nieodparte wrażenie, że byłby to idealny spot reklamujący zaciąg do wojska. Tego typu sceny zawsze będą obniżały wartość obrazów Michaela Baya. Jednak tym razem drażni to mniej, chyba ze względu na postawę twórców, którzy potrafią śmiać się sam z siebie. Dzięki temu jest to odbierane jako jeszcze jeden element humorystyczny.  Nie jestem wielkim fanem Transformerów, jednak przyznaję, że na filmie Baya  bawiłem się dobrze i nie mam żadnych wątpliwości, iż będzie to wielki sukces finansowy. Nie zdziwię się, gdy już wkrótce usłyszę o przygotowaniach do kontynuacji. "
Mr. Brooks (2007),7,"Kiedy przyjrzeć się wielkim religiom świata, wszystkie one uczą jednego: człowiek jest polem bitwy, a jego życie to niekończąca się wojna. Od chwili narodzin aż po grób w człowieku toczy się walka między siłami dobra a siłami zła. Za dobro uważa się altruizm, chęć budowania świata, za zło egoizm i skłonności do niszczenia świata wokół.  Nauka, w postaci psychologii, mówi w zasadzie to samo, choć używa innego języka. Ową walkę opisuje takimi terminami jak popędy, instynkty, uzależnienie.  Niezależnie od tego, jak to nazwiemy, prawda pozostaje prawdą: każdy dzień jest udręką, w której walczyć musimy z pokusami świata.  Dla większości z nas są to pokusy powszechnie uważane za nieszkodliwe: konieczność wypicia porannej kawy, ""niewinny"" romans na boku, pieniądze. Są pechowcy, których pragnienia są silniejsze i bardziej destrukcyjne: alkoholicy i narkomani. Jest jednak i nieliczna grupa, żyjąca w mroku całkowicie nieprzeniknionym, gdzie rządzą impulsy najgorsze i najpotężniejsze - czyste, nieskrępowane pragnienie zniszczenia ludzkiego życia. Do tej ostatniej grupy zaliczają się bohaterowie filmu ""Mr. Brooks"" Evansa.  Earl Brooks jest szanowanym biznesmenem. Choć bez wykształcenia, udało mu się zorganizować firmę przynoszącą olbrzymie dochody. Jest osobą szczodrą, chętnie pomaga organizacjom charytatywnym. W życiu prywatnym to wspaniały mąż i cudownie tolerancyjny ojciec. Można by wręcz rzec: ideał mężczyzny.  Jest to jednak fasada i do tego niezwykle krucha. Pan Brooks dzień po dniu modli się o siły, by wytrwać w tym fałszu. W jego głębi bowiem kryje się mroczna siła o olbrzymiej, odurzającej i destrukcyjnej mocy. Siła ta przyjęła nawet ludzką postać: alter ego Earla - Marshall.  Marshall jest równie inteligentny co Earl. Potrafi być uroczy i zabawny, lecz jego kwintesencją jest instynkt zabójcy. Śmierć działa na niego jak najlepszy narkotyk. Jest siłą, z którą nic na świecie nie może się równać. I choć Earl bardzo pragnie się go pozbyć - nie potrafi. Nie pomogą żadne modlitwy, nie ważne jak bardzo stara się utrwalić fasadę porządnego obywatela - w końcu i tak ulega i zabija ponownie.  Tym razem jednak na zabójstwie się nie skończy. Brooks popełnił błąd. Zabił przy odsłoniętych oknach. Świadkiem zdarzenia jest szarawy człowieczek, który lubił podglądać ofiary Brooksa, jak uprawiają seks. Jednak dopiero widząc morderstwo poczuł prawdziwy przypływ adrenaliny. Postanawia zaszantażować Brooksa. Nie chodzi mu o pieniądze. On chce, żeby Brooks zabrał go, kiedy będzie znów zabijał. Niechętnie Earl się na to zgadza.  Tymczasem do domu nagle i niespodziewanie wraca córka Earla, informując że a) rzuciła studia b) jest w ciąży. Już to mogło przyprawić każdego ojca o ból głowy. Jednak wkrótce Earl pozna więcej szczegółów związanych z nagłym przyjazdem córki i od tej pory Brooks już nigdy nie zaśnie spokojnie.  Bruce Evans wykorzystując klasyczną książkę Roberta Louisa Stevensona ""Niezwykły przypadek dr Jekylla i pana Hyde'a"", stworzył mroczną opowieść o człowieku potępionym. ""Mr. Brooks"" jest historią całkowicie wyprutą z optymizmu. Człowiek walczy tutaj ze swoimi demonami i zawsze przegrywa. Może się szarpać, modlić, bać, czuć odrazę, unosić się dumą - koniec zawsze jest ten sam. Mroczne pragnienia, chęć popełnienia grzechu zawsze wygrywają czyniąc z nas potworów w oczach opinii publicznej. Śmierć jest jedynym wybawieniem.  Muszę powiedzieć, że jestem pełen podziwu dla Evansa, że w końcu, po 20 latach zrobił film na miarę talentu, jakim zdawał się być obdarzony w 1987 roku, kiedy za ""Stań przy mnie"" otrzymywał nominacje do najważniejszych nagród w amerykańskim przemyśle filmowym. Od tamtej pory jednak nie zrobił nic, za co warto by go było zapamiętać.  Teraz to się zmieniło. ""Mr. Brooks"" jest filmem dobrze skonstruowanym. Znakomicie udało mu się oddać zmagania ""dobrej"" i ""złej"" strony bohatera. Klimatyczna opowieść o nieuchronności popełnienia grzechu i absolutnej mocy uzależnienia jest autentyczna i wciągająca.  Bardzo dobrze wypada duet Kevin Costner i William Hurt. Czuć idealne zgranie aktorów, ową mityczną ""chemię"", dzięki którym wszystko układa się w spójną całość. Szczególnie Hurt wykazał się znakomitą techniką aktorską. Costner wypada nieco gorzej, zwłaszcza w scenach, gdzie gra wyrzuty sumienia, załamanie. Jakoś nie do końca mnie przekonał.  Całkiem nieźle radzi sobie Demi Moore. Nie jest już ""najdroższą aktorką Hollywood"", dzięki czemu ma w końcu możliwość wykazania się talentem. Nie jest on może szczególnie wielki, jednak na ten film wystarczający. Zaskoczeniem był dla mnie występ Danego Cooka. Nie spodziewałem się zobaczyć tak solidną grę aktorską w jego wykonaniu.  W sumie cała obsada została bardzo dobrze dobrana. Plusem są również zdjęcia Lindleya. Dzięki nim powstał całkiem udany, klimatyczny thriller o seryjnym mordercy z wyrzutami sumienia. Evans nie wkroczył na tereny zarezerwowane dla prawdziwych artystów kina. Jednak jako obraz rozrywkowy, ""Mr. Brooks"" jest wielce satysfakcjonujący. "
Rosario Tijeras (2005),7,"Usiądźcie wygodnie i zapnijcie pasy. Kupując bilet na ""Rosario Tijeras"" decydujecie się na niezwykłą podróż po Kolumbii, jaka dostępna jest tylko mieszkaniecom tego kraju. Poznacie czym jest głębia nienawiści i poczujecie gorącą namiętność. Odwiedzicie miejsca przesycone wiarą, które w jednej chwili przeradzają się w arenę krwawej przemocy. Przede wszystkim odczujecie na własnej skórze, jakim paradoksem jest świat mieszkańców Ameryki Południowej. ""Rosario Tijeras"" to kwintesencja latynoamerykańskiej kultury i pewnie dlatego był to największy przebój w Kolumbii.  Sama filmowa historia jest stara jak świat. Dwójka przyjaciół wybiera się do lokalnego klubu. Są studentami, a ich życie jest w miarę beztroskie. Uczą się, balują, zażywają narkotyki i podrywają dziewczyny. Tego konkretnego dnia na ich drodze stanie seksowna, pewna siebie Rosario. Obu wpada w oko, lecz ponieważ wybierze jednego z nich, drugi postanawia stać z boku, choć pozostanie pod jej urokiem. Rosario nie jest jednak zwykłą dziewczyną. Jest śmiertelnie niebezpieczna, a w sercu skrywa mroczne tajemnice. Tak oto przed widzami roztacza się historia miłości i śmierci w świecie skrajnej nędzy i niezmierzonego bogactwa.  Patrząc na ""Rosario Tijeras"" z boku, chłodnym okiem, wyraźnie widać, że ani historia ani spora część scenariusza nie wychodzi poza ramy typowej południowoamerykańskiej telenoweli. Wystarczy wsłuchać się w niektóre dialogi, by w pełni poraziła nas ckliwość i banał wypowiadanych kwestii. Taka mieszanka zazwyczaj oznacza śmierć dla filmu - w przypadku ""Rosario"" dzieje się inaczej.  Wszystko za sprawą Emilio Maillé'a który słabość przekuwa w siłę, malując świat nasycony barwami i emocjamy. Mamy tu rozgrzaną do czerwoności namiętność i gorzką jak piołun nienawiść. W filmie aż roi się od przemocy fizycznej i psychicznej, a równoważy ją zabobonna wręcz wiara, bowiem to ona czyni niesprawiedliwość znośną. ""Rosario Tijeras"" to przede wszystkim bajka o uczuciu, na które zasługuje każdy zawsze i wszędzie.  Wielką zaletą obrazu jest rezygnacja reżysera z kurczowego trzymania się tradycyjnej formy opowiadania filmowej historii. Maillé do perfekcji opanował sztukę mieszania czasu i przestrzeni. Przez to zaburzona zostaje chronologia obserwowanych na ekranie zdarzeń. Wzmacnia to samą historię, zwiększając zainteresowanie widza bohaterami, a jednocześnie osłabia telenowelową ckliwość i banał.  Należy również pochwalić obsadę. Choć mam wrażenie reżyser wybierał aktorów podług prostego klucza jakim jest uroda, to mimo wszystko trójka głównych aktorów dała solidny popis gry aktorskiej. Od Flory Martínez nie sposób oderwać wzrok. Jest niezwykle seksowna, a momentami niezmiernie podobna do Angeliny Jolie w ""Tomb Raiderze"". Jest też utalentowaną aktorką, pełną latynoskiej werwy, dzięki czemu główna bohaterka staje się osobą z krwi i kości. Znakomicie poradził sobie z wymagającą rolą również Unax Ugalde, a nie było to proste zadanie. Zbyt łatwo jego Antonio mógł się stać postacią przesłodzoną nie do wytrzymania. Również Manolo Cardona daje godny podziwu koncert umiejętności aktorskich. Choć przez większą część jego rola sprowadza się do wyglądania dobrze na ekranie, ma kilka mocnych momentów, w których wypada bardzo, naprawdę bardzo dobrze.  Dla fanów kina południowoamerykańskiego, do których i ja się zaliczam, obejrzenie ""Rosario Tijeras"" będzie z całą pewnością wielką frajdą. Jeśli jednak jesteście bardzo negatywnie nastawieni na formę latynoskiego tasiemca, to może lepiej będzie, jeśli zrezygnujecie z seansu. Po co macie się nudzi? "
"Hostel, część II (2007)",5,"Niedawno pojawiła się informacja, że Eli Roth rozważa możliwość odpoczęcia na jakiś czas od robienia filmów. Mam szczerą nadzieję, że nie jest to tylko plotka. Roth przypomina bowiem zdartą płytę: gra cały czas to samo, lecz za każdym razem z gorszym skutkiem.  W przypadku pierwszego ""Hostelu"" reżyser zadbał jeszcze o pozory artyzmu. Dzięki obecności Takashiego Miike Roth sugerował inspiracje azjatyckim kinem eksploatującym przemoc do granic ludzkiej wytrzymałości. Teraz zrezygnował nawet z tego. ""Hostel 2"" to zwyczajna powtórka z rozrywki, tyle że w żeńskim wydaniu.  Trzy amerykańskie nastolatki spędzając wolny czas w Europie. Przebywając w Rzymie spotykają piękną modelkę, która opowiada im o wspaniałym kurorcie w Słowacji. Skuszone opowieścią, dziewczyny postanawiają sprawdzić na własnej skórze dobroczynne działanie słowackich wód termalnych. Na miejscu bohaterki orientują się, że nie są w kurorcie wypoczynkowym a w mordowni, gdzie bogaci się wyżywają, a biedni studenci dogorywają.  Ponieważ w drugiej części znika element zaskoczenia, Roth zastępuje go historią ujawniającą kulisy funkcjonowania ""fabryki zła"". Widzimy, jak odbywa się licytacja, przyglądamy się z bliska dwóm z bogaczy, którzy zamierzają potorturować młode panienki dla relaksu. Zaglądamy do domu szefa. Małe to pocieszenie.  ""Hostel 2"" z łatwością da się obejrzeć bez znajomości pierwszej części - zadbał o to sam reżyser tworząc sekwencję początkową z Jayem Hernandezem. Jednak przy tak nędznej fabule, większą frajdę z oglądania filmu będą mieli ci, którzy widzieli jedynkę. Dzięki temu mogą się pobawić w odnajdywanie znanych z jedynki bohaterów, którzy snują się na drugim planie oraz w porównywanie poszczególnych scen z oryginałem. I jest to tak naprawdę jedyna rozrywka, jaką film Rotha oferuje.  Przemocy wcale nie jest tutaj znów tak dużo. Owszem, mamy kilka uciętych głów i trochę tryskającej krwi, lecz to zobaczyć można w co drugim filmie. W zasadzie jest tylko jedna naprawdę brutalna scena, ostro balansująca na granicy czystej pornografii. To za mało by uznać ""Hostel 2"" za film gore. Pierwsza część oferowała więcej makabry.  Film broni się przed totalną klęską dzięki obecności dwóch panów z serialu ""Gotowe na wszystko"": Richarda Burgiego i Rogera Barta. Zwłaszcza ten drugi, w roli mięczaka i pantoflarza wypada świetnie, jakby grał w zupełnie innym, znacznie lepszym filmie. Panowie tworzą tak zgrany duet, że bez problemu zsuwają na dalszy plan główne bohaterki. Źle to świadczy i o scenariuszu i o grze aktorek.  ""Hostel 2"" to czysty recycling pomysłów skutkuje bezpłciową papką. Na szczęście na Ziemi istnieją tylko dwie płci, więc jest szansa, że trzeciej części nie będzie. "
Rozkosze Emmy (2006),5,"Debiutujący w pełnym metrażu Sven Taddicken postawił sobie ambitne zadanie nakręcenia komediodramatu o miłości i śmierci. Zadanie to okazało się jednak ponad jego siły. Komediodramat to zdradliwy gatunek. Trudno jest bowiem tak zbalansować zabawę i łzy, byśmy potrafili śmiać się z trudnych spraw, a jednocześnie odnajdywać mądrość w sytuacjach pozornie czysto komediowych. Taddicken pogubił proporcje, przez co wyszedł mu naciągany i płytki moralitet o wielkim znaczeniu miłości, nawet w obliczu śmierci.  Bohaterką ""Rozkoszy Emmy"" jest samotna, mieszkająca na wsi kobieta, uchodząca w okolicy za czarną owcę. Pewnego dnia w wyniku wypadku samochodowego na jej podwórko dosłownie wpada Max. Uciekał on przed swoim wspólnikiem i przyjacielem, któremu ukradł pieniądze. Max umiera i za skradzione pieniądze chciał przed śmiercią wybrać się na wycieczkę w jedną stronę do Meksyku. Podobnie jak Emma jest samotny, a jego życie było dotąd szare i alfabetycznie wręcz poukładane. W sielankowym, choć surowym otoczeniu wiejskiego gospodarstwa pełnego świń i drobiu, odnajdują w sobie bratnie dusze. Ich szczęście, z powodu raka trzustki Maxa, nie będzie jednak trwało długo.  Taddicken chciał stworzyć wzruszającą, a może wręcz magiczną opowieść o miłości, na którą nigdy nie jest za późno. Dramat, który rozgrywa się na naszych oczach jest jednak szyty bardzo grubymi nićmi. Wszystkie elementy układanki zbyt łatwo do siebie pasują, a koniec jest oczywisty niemalże od momentu spotkania się Emmy i Maxa. Czyni to ich historię mocno naciąganą, pobrzmiewającą fałszem.  Jednak w filmie znajdziemy i takie sceny: Emma jadąca na motorku, Max sprzątający chatkę czy odwiedziny policjanta Hennera z mamuśką. I nagle film zaczyna robić się ciekawy. Postaci nabierają kolorytu, film układa się w spójną całość. Taddicken ma świetne oko do scen komediowych i potrafi zwyczajną sytuację przekształcić w zabawną scenkę rodzajową. To w dużej mierze za sprawą humoru film się wybronił.  Zdecydowanym plusem ""Rozkoszy Emmy"" jest również obsada aktorska. Jürgen Vogel i Jördis Triebel dają solidny popis gry aktorskiej, dzięki czemu nielogiczności scenariusza można jakoś przełknąć. Bezbłędnie dobrano osoby do ról epizodycznych, co nadaje całości odpowiedniego kolorytu. I jest w końcu Hinnerk Schönemann. Z niewielkiej rólki fajtłapowatego wioskowego policjanta, który podkochuje się w Emmie, wycisnął wszystko, co tylko możliwe. W rezultacie stworzył jedyną naprawdę interesującą postać w filmie.  ""Rozkosze Emmy"" okazały się obrazem wadliwym, niepełnym i niestety miejscami pretensjonalnym. Jednak Taddicken uniknął najgorszych potknięć, co sugeruje, że są to po prostu błędy wynikające z braku doświadczenia i wygórowanych ambicji. Miejmy nadzieję, że wyciągnął wnioski z tego obrazu i jego kolejny film będzie komedią. Jeśli tak, to z całą pewnością się na nią wybiorę."
Zodiak (2007),7,"Jest 1 sierpnia 1969 roku. Do redakcji trzech kalifornijskich gazet nadchodzi list mrożący krew w żyłach. Tajemniczy nadawca przyznaje się w nich do dokonania trzech morderstw: pary nastolatków w grudniu 1968 oraz dziewczyny w lipcu 1969 roku (jej chłopak przeżył). Jednocześnie zagroził, że jeśli gazety nie opublikują szyfru dołączonego do listu, będzie mordował dalej.  Prasa uległa. Zaczyna się gra w kotka i myszkę. Morderca, który sam nada sobie przydomek ""Zodiak"", przysyła kolejne listy. W nich ogłasza swoje kolejne zbrodnie. Część z nich prawdopodobnie dokonał, część z nich sobie po prostu przypisał. Policja prowadzi intensywne śledztwo. Prasa szuka na własną rękę informacji o mordercy. Wszystko bez skutku. Zagadka Zodiaka pozostaje nierozwiązana do dziś.  Zodiak zajmuje takie miejsce w kulturze amerykańskiej, jakie w Anglii zarezerwowane zostało dla Kuby Rozpruwacza. Obaj przestali być tylko elementami historii kryminalistyki, a stali się żywymi i trwałymi mitami kultury masowej. Kiedy przyjrzeć się im obu, widać zresztą bardzo wiele podobieństw. Obu z całą pewnością przypisuje się pięć morderstw. Każdy z nich prowadził intensywną komunikację z policją i prasą. Żadnego nie udało się schwytać.  Z tym mitem nieuchwytnego mordercy zmierzył się David Fincher, twórca tak znakomitych filmów jak ""Siedem"" czy ""Podziemny krąg"". I trzeba przyznać, że ze zmagań tych wychodzi zwycięsko, co paradoksalnie uważam za jedną z przyczyn porażki ""Zodiaka"" w amerykańskich kinach.  Film już od pierwszych chwil zaskakuje stylistyką odbiegającą od poprzednich dokonań Finchera. Jest niesamowicie prosty. Narrację poprowadzono niespiesznie lecz konsekwentnie. Reżyser tworzy namacalną wręcz atmosferę osaczenia i zagubienia. Przyglądając się zmaganiom bohaterów, widz ma poczucie, że wraz z nimi wędruje po labiryncie, z którego być może w ogóle nie ma wyjścia. I choć robi to sugestywnie, wcześniejsze jego filmy przyzwyczaiły widzów do innego sposobu opowiadania historii. To może sporo osób odrzucić.  Ci, którzy dadzą mu szansę, zauważą, iż pomimo oparcia scenariusza na książce Roberta Graysmitha, który ma dość wyrobione poglądy na temat tego, kim jest Zodiak, sam Fincher nie daje prostych odpowiedzi. Nie łapie się w pułapkę mitu o zabójcy sprytniejszym od policji i prasy. Zachowuje dystans i próbuje wszystkie elementy pokazać w sposób wyważony i obiektywny. Nie do końca jest to możliwe, jednak mimo wszystko po obejrzeniu ""Zodiaka"" w widzu pozostają wątpliwości i pytania, na które nikt nie potrafi udzielić jednoznacznej i ostatecznej odpowiedzi.  Fincher znakomicie dopasował aktorów do postaci. Moją uwagę zwrócił głównie Robert Downey Jr., który stworzył znakomitą postać dziennikarza pokonanego przez zagadkę Zodiaka. Zagranie Avary'ego z całą pewnością nie było dla niego łatwe; odgrywając dziennikarza, grał niejako samego siebie zmagającego się z uzależnieniem. Wypadł świetnie, lecz mając w pamięci ""Przez ciemne zwierciadło"" obawiam się, by nie został zaszufladkowany do ról ćpunów czy alkoholików. Ma zdecydowanie za duży talent na takie role. Mark Ruffalo czy Jake Gyllenhaal również zasługują na pochwały. Spisali się nadspodziewanie dobrze.  Jednak rzeczą, która na mnie zrobiła największe wrażenie, jest ścieżka dźwiękowa. Fantastycznie dobrane melodie przeniosły mnie w epokę lat 60-tych i 70-tych. To niesamowite, jak wielki wpływ na odbiór filmu może mieć dobrze dobrana muzyka. Do tego dochodzą świetne zdjęcia Harrisa Savidesa, dopełniając złudzenia podróży w czasie. ""Zodiak"" to prawdziwa uczta dla oczu i uszu.  Niestety reżyser nie ustrzegł się kilku poważnych błędów. Najważniejszym jest liczba równorzędnych bohaterów - Fincher nie do końca nad tym zapanował. Chcąc opowiedzieć o wszystkim, doprowadził do sytuacji, w której postaci znikają na długie okresy czasu, by potem pojawiać się ni stąd ni zowąd. Najwyraźniej odczuwa się to w przypadku Graysmitha, którego Fincher na początku niejako desygnuje na najważniejszą postać swego dramatu, by w połowie filmu porzucić ją i zająć się policjantami, by po półgodzinie znów powrócić do Graysmitha. Burzy to spójność filmu i dezorientuje.  ""Zodiak"" niepokojącą zbieżny jest też z wcześniejszym filmem Finchera - ""Siedem"". Postać odgrywana przez Gyllenhaala miejscami bardzo przypomina bohatera, w którego wcielił się Brad Pitt. Kiedy zaś była mowa o bibliotece, miałem nieodparte wrażenie, że zaraz pojawi się Morgan Freeman. Ciekawe, czy realizując ""Siedem"" Fincher inspirował się historią Zodiaka. Wolę tak myśleć, bo w innym przypadku oznaczałoby to, że talent reżysera jest mniejszy, niż się na pozór wydaje.  Te wady, choć poważne, nie przekreślają zalet. Sprawiają jedynie, że ""Zodiak"" nie jest arcydziełem. Mimo wszystko jest to kawał dobrego kina przeznaczony dla wyrobionych smakoszy wrażeń wizualnych i słuchowych. Jestem pewien, że najnowsze dzieło Finchera znajdzie niewielką, ale jednak wierną gromadkę oddanych fanów. "
Zabić prezydenta (2006),5,"Twórcy ""Zabić prezydenta"" proponują widzom dziwną podróż w czasie. Jest rok 2008. Ameryka dochodzi do siebie po tragicznej śmierci prezydenta Busha, zamordowanego 19 października 2007 roku. ""Zabić prezydenta"" jest dokumentem opowiadający o owym feralnym dniu. Oglądamy zdjęcia archiwalne, wypowiedzi współpracowników wspominających ostatnie chwile Busha juniora. Następnie film ukazuje najważniejsze wątki śledztwa, przybliża głównych podejrzanych i stara się wyjaśnić, jak doszło do zabójstwa.  Na pierwszy rzut oka ""Zabić prezydenta"" to rasowy dokument. W rzeczywistości jest jednak filmową fikcją. Range i Finch dokonali karkołomnego założenia i na nim oparli swój komentarz do aktualnej sytuacji w Stanach Zjednoczonych.  Trzeba przyznać, że od strony technicznej trudno się przyczepić do czegokolwiek. Film robi wrażenie wiarygodnego dokumentu retrospektywnego. Świetnie spreparowano zdjęcia archiwalne. Idealnie obsadzono aktorów. Bezbłędnie rozłożono akcenty. Gdyby obraz miał swoją premierę w 2008 roku, ktoś mało obeznany z polityką mógłby się nabrać i uwierzyć, że Bush został naprawdę zastrzelony.  Za tę iluzję prawdy odpowiadają Gabriel Range i Simon Finch, specjaliści od fałszywych dokumentów. I choć należą im się brawa za wykonanie, to jednak nie przekonali mnie do samej historii. Oglądając ""Zabić prezydenta"" cały czas nurtowało mnie jedno pytanie: ""Po co to wszystko?"". Niestety nie uzyskałem na nie odpowiedzi.  Pomysł i odważny, lecz przesłanie zdecydowanie nie jest pierwszej świeżości. Twórcy dotykają problemów Stanów Zjednoczonych czasu ""wojny z terrorem"". Ukazują narastającą opozycję i pogłębiający się rozłam społeczeństwa amerykańskiego. Film porusza również trudny problem podejrzliwości, której ofiarami padają muzułmanie i której konsekwencją jest niesprawiedliwe (choć zgodne z prawem) postępowanie organów rządowych. Jednak problematyczne kwestie zostały ledwie zarysowane, a twórcy utknęli w ryzach aktualnych medialnych standardów dotyczących komentowania kwestii kontrowersyjnych. W ten sposób nie mówią nic, czego nie dałoby się powiedzieć bez odwoływania się do śmierci Busha. Widziałem kilka prawdziwych dokumentów, które odważniej i dogłębniej analizowały procesy zachodzące współcześnie na świecie.  ""Zabić prezydenta"" odebrałem jako ciekawy zabieg formalny. Z podziwem patrzyłem na umiejętności twórców do preparowania faktów. Jestem przekonany, że każdy reżim zapłaciłby im miliony, żeby tworzyli dla nich ""lepszy świat"" na ekranach telewizorów. Film jednak nie prowokuje do myślenia, co przy tematyce obrazu uważam za poważne zaniedbanie."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Los Muertos (2004),8,"Czy prosty film, pozornie o niczym, może być fascynujący? Może, pod warunkiem, że jego twórcą jest Lisandro Alonso. Reżyser wyraźnie hołduje zasadzie ""im mniej, tym więcej"" i taki jest też jego drugi film ""Los muertos"", który właśnie trafił do polskich kin.  Trudno w tym filmie mówić o historii. Jest ona szczątkowa i na pozór mało istotna. Pierwsze zdjęcia pokazują sytuację wyjętą z koszmaru: wśród gęstego poszycia leśnego leżą zakrwawione zwłoki. Między nimi przechadza się ktoś z maczetą. Kto to, tego nie wiemy.  Zaraz potem widzimy dojrzałego wiekowo mężczyznę, który budzi się, pracuje, je, myje naczynie, rozmawia, pakuje się. To Vargas, który spędza ostatni 24 godziny w więzieniu. Widz towarzyszymy bohaterowi przez trzy dni, kiedy wychodzi on na wolność i wędruje w rodzinne strony. W trakcie tej wędrówki, od spotkanego mężczyzny usłyszymy o mrocznej przeszłości Vargasa - jakieś plotki o dokonanym przez niego morderstwie. Tak naprawdę niewiele więcej się o nim dowiemy.  ""Los muertos"" to seria długich ujęć rejestrujących poczynania Vargasa. Mało w nich akcji. Całkowicie brakuje napięcia, a o niespodziewanych zwrotach można zapomnieć. Mamy za to całe sekwencje, w których bohater praktycznie nic nie robi. A kiedy już robi, to wolelibyśmy tego nie oglądać (scena zabicia kozy).  Podczas seansu na myśl przyszedł mi film Van Santa ""Gerry"". Oba obrazy opierają się na tej samej prostej idei podpatrywania zachowania. Różnica między dziełem Van Santa a Alonso dotyczy bohaterów. W ""Gerry"" postaci był absolutnie ucywilizowane, dla których przyroda to obca, śmiertelnie niebezpieczna, choć ignorowana, rzeczywistość. Tymczasem Vargas jest człowiekiem, który w świecie dzikiej przyrody radzi sobie z niespotykaną wręcz zręcznością. Obserwując jego zachowanie wyraźnie czuć, że warstewka cywilizacji jest w jego przypadku bardzo cienka, a pod nią skrywa się zwierzęcy instynkt przetrwania. Dla mnie, osoby na wskroś przesiąkniętą technologiczną cywilizacją, to zetknięcie z surowością i dzikością przyrody było zapierającym dech doświadczeniem.  Jednak ""Los muertos"" to obraz wyłącznie dla widza wymagającego i wyrobionego. Alonso niczego bowiem nie podaje na tacy, niczego nie wyjaśnia. Długie ujęcia bez akcji czy zdjęcia, które często koncentrują się na naturze nie zaś na bohaterach, zwyczajnego widza zaskoczą, wymęczą i zirytują. Jednak dla tych, którzy dość mają polskiego ""artystycznego"" kina, dzieło Alonso będzie niczym powiew świeżości. Gdyby to Polak kręcił film o Vargasie, byłby to zapewne obraz przesycony podręcznikową psychologią, pełną rozważań na temat sumienia, duszy czy osobowości. Alonso tymczasem absolutnie unika psychologizowania. On po prostu rejestruje postępowanie bohatera, widzowi pozostawiając interpretację.  W ten sposób, ""Los muertos"" nie jest po prostu kolejnym filmem, a staje się interaktywnym performanceem, w którym widz stanowi ważny, jeśli nie kluczowy element. Historia Vargasa rozwija się bowiem w umyśle oglądającego, przez co każdy z uczestników seansu doświadcza innej, niezwykle osobistej historii.  Jeśli jesteście osobami odważnymi, które chcą zmierzyć się z kinem ekstremalnym, ""Los muertos"" jest pozycją w sam raz dla was. W innym przypadku odradzam, szkoda waszych nerwów i pieniędzy. "
Hot Fuzz - Ostre psy (2007),9,"Nie ma to jak dobry, absurdalny i momentami makabryczny brytyjski humor!  Jeżeli znacie i lubicie ""Wysyp żywych trupów"", to najnowszego obrazu duetu Pegg i Wright nie muszę wam zachwalać. ""Hot Fuzz - Ostre psy"" ma w sobie wszystko to, co czyniło ""Wysyp"" zabawnym, a jednocześnie twórcy nauczyli się na swoich błędach i ich nowe dzieło jest po prostu o klasę lepsze!  ""Hot Fuzz - Ostre psy"" jest bezlitosnym naigrywaniem się z hollywoodzkiego kina akcji. Twórcy wyśmiewają się z idei dwóch niedopasowanych partnerów. Bezlitośnie obnażają nielogiczności i poddają ostrej ocenie klasyczne scenariuszowe chwyty. W przeciwieństwie jednak do amerykańskich produkcji parodystycznych, film nie bazuje na cytowaniu znanych obrazów (choć i to się zdarza - przykład: ""Na fali""). Pegg i Wright po prostu zrobili kino akcji, doprowadzając standardowe klisze do ekstremum.  Sama historia jest niezwykle prosta, a zarazem (jak to często w policyjnych thrillerach bywa) mocno zawikłana. Doskonały policjant dostaje promocję, która w rzeczywistości jest degradacją. Zesłany na totalne odludzie z trudem przełyka surrealistyczne zwyczaje miejscowych. Powoli zaczyna się jednak aklimatyzować, zyskując po drodze bratnią duszę w osobie ślamazarnego policjanta, syna komendanta. Na nieszczęście w miasteczku dochodzi do serii przedziwnych wypadków śmiertelnych. Bohater wyczuwa coś podejrzanego w splotach okoliczności. Jednak przekonać lokalnych stróżów prawa, że mają do czynienia z seryjnym mordercą nie będzie łatwo.  Za tak zawiązaną historią kryje się prawdziwa jazda bez trzymanki. Szaleńczy humor, który często ryzykownie balansuje na granicy dobrego smaku, chyba każdego doprowadzi do płaczu ze śmiechu. Istotne jest nie tylko to, z czego się twórcy śmieją wprost, lecz także to, co jedynie sugerują.  Co jednak ważniejsze, kiedy pominie się całą tę warstwę komediową, wciąż zostajemy z bardzo dobrze zrobionym filmem akcji. To rasowa produkcja, z szybkim tempem i świetnymi pomysłami montażowymi. Akcja pędzi naprzód, a kiedy przystaje, by wyśmiać sentymentalizm i patos, robi się zabawnie, że po prostu nie ma czasu na nudę.  I choć chciałbym polecić film wszystkim, to zdaję sobie sprawę, że obraz Pegga i Wrighta zdecydowanie nie jest dla każdego. ""Hot Fuzz - Ostre psy"" odradzam osobom o słabym żołądku, gdyż kilka scen jest szokująco makabrycznych. Dla tych, którzy potrafią to przełknąć, film będzie jedną wielką, nieustającą beczką śmiechu. A najbardziej makabryczne sceny, o zgrozo!, należą do najzabawniejszych!  Jeśli naprawdę chcecie się w kinie dobrze bawić, ""Hot Fuzz - Ostre psy"" jest filmem dla was. Ja w każdym razie bawiłem się przednie. Nie mam najmniejszych wątpliwości, że Edgar Wright i Simon Pegg to najlepsza rzecz, jaka przytrafiła się brytyjskiemu światu komedii od bardzo dawna. Już nie mogę doczekać się ich następnego filmu."
Ulice nędzy (1973),5,"Dziś Martin Scorsese to jedna z najważniejszych postaci amerykańskiego kina. Jego filmy budzą kontrowersje i zachwyty, zarabiają duże pieniądze i otrzymują znaczące nagrody. Nie zawsze tak było. Jak każdy, kiedyś był młodym, nieznanym twórcą, który próbował wybić się w bezwzględnym świecie show-biznesu. Filmem, który mu to umożliwił, były ""Ulice nędzy"".  Nie był to debiut reżyserski Scorsese, lecz pierwszy prawdziwie ""jego"" film. Nic zatem dziwnego, że jest to opowieść w dużej mierze autobiograficzna. Scorsese pokazuje to, co zna z własnego doświadczenia: życie we włoskiej społeczności Nowego Jorku.  Bohaterami filmu jest grupa młodych chłopaków, którzy włóczą się po ulicach Małej Italii, robią drobne przekręty, egzystując na obrzeżach sycylijskiej i neapolitańskiej mafii ich ojców i wujów, bawiąc się i wygłupiając. Osią dramatyczną ""Ulic nędzy"" są problemy, jakich Charliemu (Keitel) przysparzają nieodpowiedzialny przyjaciel Johnny Boy (świetny De Niro) i kochanka Teresa (Robinson), która - będąc Żydówką i do tego chorą na epilepsję - jest całkowicie nieodpowiednią partią dla szanującego się Włocha.  Jednak tak naprawdę historia Charliego, Johnny Boya i Teresy to tylko pretekst. ""Ulice nędzy"" to sentymentalna podróż Scorsese do miejsc swojej młodości. Reżyser prowadzi nas po uliczkach włoskiej dzielnicy, tamtejszych pubach, lokalnych kościołach. To film, który próbuje zarazić widza atmosferą, jaką żył i oddychał sam Scorsese. Przez to jednak stają się ""Ulice nędzy"" filmem etnograficznym... chwilami aż za bardzo.  Patrząc na obraz Scorsese z perspektywy lat, muszę niestety powiedzieć, że zestarzał się on i to bardzo. W zasadzie jest on interesujący tylko i wyłącznie jako spojrzenie na początki kariery reżysera. Jak w pigułce widać tu wszystkie jego obsesje, które tak doskonale rozbuduje w następnych swoich obrazach: gangi, przestępczość, honor, katolicka wiara i problem grzechu. Patrząc w ten sposób, film jest nawet na swój sposób fascynujący. Co innego sama historia. Zbyt staromodna, mimo całej próby bycia naturalną - dzisiaj już zupełnie inna jest estetyka, co czyni film sztucznym. Tak naprawdę niewiele się dzieje na ekranie, to zaś co widzimy jest zbyt odległe od współczesnego kina. Pozostaje więc pewien niedosyt, a nawet niedowierzanie, że akurat ten film odegrał tak ważną rolę w karierze Scorsese.  Choć sam film nie przetrzymał próby czasu, aktorzy wciąż wypadają świetnie. Harvey Keitel jest znakomitym przewodnikiem po Małej Italii. Ogląda się go z prawdziwą przyjemnością. Robert De Niro pozostaje z kolei klasą sam dla siebie. Jego Johnny Boy to postać niezwykle widowiskowa i barwna. Za każdym razem, gdy pojawia się na ekranie, przykuwa wzrok i zagarnia scenę dla siebie. Dla niego film ten warto obejrzeć zawsze i wszędzie.  Tym, którzy sięgną po wydanie DVD, proponuję posłuchać komentarzy Martina Scorsese i grającej w filmie Teresę Amy Robinson. Ich wypowiedzi przybliżają bowiem nie tylko kulisy powstania filmu, lecz także dają interesujący obraz ówczesnego środowiska filmowego. A ponieważ lata 70-te stanowiły przełom w rozrywkowym kinie amerykańskim, to co mówią Scorsese i Robinson ma dodatkową wartość dla każdego kinomana.  ""Ulice nędzy"" polecić mogę z czystym sumieniom fanom Scorsese, by zapoznali się z jego korzeniami oraz fanom Roberta De Niro, bo jego gra jest tego naprawdę warta. Reszta lepiej zrobi, sięgając po późniejsze pozycje reżysera."
Wieża (2006),5,"Agnieszka Trzos miała bardzo dobry pomysł na film. Stworzyła grupę postaci, które desperacko pragną miłości, lecz jednocześnie nie są zdolne do nawiązania trwałej relacji. Bohaterowie są intrygujący, choć czasem trywialni i nieco stereotypowi. Dzięki nim, gdyby dobrze ich pokazać, ""Wieża"" mogła stać się uniwersalną przypowieścią o współczesnym społeczeństwie. Tak się jednak nie stało.  Główną postacią filmu jest Ewa - zafiksowana na swej samotności, której nie znosi, lecz która jest jedyną pewną rzeczą w jej życiu. Mimo spotkania w końcu faceta, zdecydowana większość jej rozmów wciąż dotyczy samotności i rozstania. Jej koleżanka Kasia szukając partnera znajduje sobie chłopaka, który pragnie kobiety, a jednocześnie pragnie cierpieć, pozostać w depresji, bo dzięki temu może tworzyć piękne (choć smutne) rzeczy. I jest jeszcze Beti. Puszczalska blondyna, która woli przelotne związki bez uczuć, co daje jej bezpieczeństwo za cenę samotności.  Trzy archetypowe postaci kobiece, którym towarzyszą archetypowe postaci męskie. Bartek - zdystansowany maczo, emocje trzymający pod kontrolą. Mateusz, który przyjął strategię odgrywania romantyka. I Adam, niedojrzały, zakompleksiony chłopak, który pragnie i jednocześnie obawia się silnych, niezależnych kobiet.  Niestety reżyserce weny starczyło tylko na pomysł i zarysowanie postaci. Kiedy przyjrzeć się bliżej, odkrywamy banał, iluzję i pretensjonalność.  Podstawowym grzechem Trzos jest łopatologia. ""Wieży"" brakuje subtelności i finezji. Serwuje nam za to w nadmiarze oczywistości. Pani Trzos jest tak dobra dla widza, że już w pierwszej minucie podaje kompletnie niepotrzebną sekwencję animowaną, w której jasno i dobitnie opowiedziany został cały film. W zasadzie po tej sekwencji można już spokojnie kino opuścić, bo dalej mamy to samo, tyle że z aktorami i dłuższe. To zdumiewające posunięcie, bo przecież nawet w drugorzędnej produkcji amerykańskiej reżyser wie, że łopatologię zostawia się na koniec, kiedy zbliża się czas wyjścia z kina i widza należy zostawić z przesłaniem. Dla filmu, który miał być alegorią, gdzie symbolika snu i baśni jest podstawą scenariusza, taka postawa, jaką prezentuje Trzos jest błędem niewybaczalnym.  Reżyserka zaczyna więc od wyłożenia kawy na ławę. Potem jest niestety tylko gorzej. Połowę filmu bohaterowie nie robią nic innego, jak tylko analizują emocje i wyjaśniają sobie nawzajem swoje zachowania. I tak zamiast ukazać kompleksy Adama, jedna z bohaterek służy za interpretatora i wyjaśnia bez pardonu wszem i wobec, na czym polega jego problem. Można być pod wrażeniem stopnia ich samoświadomości, gdyby nie fakt, że owa samoświadomość jest iluzją.  Wszystko, co widzimy na ekranie brzmi fałszywie. Rozmowy między postaciami mają w sobie coś ze sztuczności scenek odgrywanych w gabinetach terapeutycznych (jedna z takich scenek w formie dosłownej pojawia się na ekranie!). Paradoksalnie pozwala nam to uchylić rąbka tajemnicy ludzkiej egzystencji. Bohaterowie ""Wieży"" okazują się egocentrykami, którzy - zafiksowani na swych emocjach, na swym cierpieniu - nie znajdują czasu na drugą osobę (wyjątkiem jest Beti, która zostanie zraniona, lecz otworzyła się, a przez to jest dla niej jeszcze nadzieja). Pachnie to trochę wczesnym Almodovarem, u którego także ""ja"" liczyło się zdecydowanie bardziej niż ""ty"". Niestety Almodovar odznaczał się większą brawurą i odwagą w realizacji swych filmów. U Trzos pasji jest jak na lekarstwo. Emocje przestają być emocjami, bo zostają zaraz zinterpretowane, zracjonalizowane.  Film na szczęście nie jest tak do końca zły. Ma zaskakująco dobrą ścieżką muzyczną. Aktorzy radzą sobie nieźle, choć ich gra bywa miejscami przewidywalna. ""Wieża"" ma w sobie pewien potencjał, przez co filmu nie da się zignorować. Mnie szczególnie przypadły do gustu sceny, w których reżyserka pozwala aktorom grać ciałem. Partie bez dialogów wychodzą Trzos zaskakująco dobrze. Nawet jeśli nazbyt wymownie zatrzymuje wtedy kamerę na apaszce, czy pustej połowie łóżka, sceny te intrygują, wyróżniają się na tle całości.  Niestety ""Wieża"" jest zbyt konwencjonalna. Zabrakło odwagi, zabrakło wgryzienia się w psychikę, bez potrzeby natrętnego wyjaśniania zachowań. To dobry film instruktażowy dla studentów psychologii, dla zobrazowania w jakie gry grają ludzie w relacjach ze sobą. Obawiam się jednak, że dla reszty widzów ""Wieża"" pozostanie niewiarygodną i przegadaną historią filmową, jakich wiele było, jest i zapewne będzie."
Pan Zemsta (2002),7,"W ""Oldboyu"" poznaliśmy moc i potęgę zemsty, która pozwala przenosić góry. W ""Pani Zemście"" podziwialiśmy jej piękno. Teraz możemy poznać jej oblicze najprostsze, a jednocześnie najbardziej przerażające. ""Pan Zemsta"", pierwsza część trylogii zemsty Parka Chan-wooka trafia w końcu do Polski.  Choć film powstał w Korei, jest to opowieść absolutnie uniwersalna. Bez problemu można w niej rozpoznać antyczny dramat czy też szekspirowską tragedię. To historia zamkniętych w pułapce życia ludzi, którzy daremnie próbują nadać swej egzystencji sens, zostając z jednym tylko mottem: zabij i giń.  Ryu (Shin Ha-kyun) to głuchoniemy młodzieniec, który pracuje w fabryce zamiast zdobywać wykształcenie, gdyż jego siostra jest umierająca. Potrzebuje pieniędzy na operację przeszczepu nerki. Potrzebuje też samej nerki, a dawcy niestety nie ma. W desperackim posunięciu decyduje się na zakup organu na czarnym rynku. W wyniku nieprzemyślanego postępku, traci nie tylko pieniądze ale i własną nerkę! Nieszczęścia chodzą parami, bo właśnie wtedy pojawia się dawca. Ryu na nowo musi zebrać pieniądze. Niestety właśnie został zwolniony z pracy. Na pomysł porwania wpada jego dziewczyna. Wszystko zdaje się układać jak najlepiej. Jednak nikt z bohaterów nie wziął pod uwagę najważniejszego czynnika: przypadku. ""Pan Zemsta"" to historia nieszczęśliwych zbiegów okoliczności.  Fascynująca jest ta pierwsza odsłona trylogii zemsty Chan-wooka. To zdecydowanie najbardziej okrutny i bezkompromisowy film, choć nie najkrwawszy. Od początku do końca reżyser tworzy ciężką, przygniatającą atmosferę rezygnacji. Życie jawi się tu więzieniem, dramatem, w którym wszystkim bez wyjątku przypadają role tragiczne. Duszna atmosfera nieuchronności zguby wywiera wpływ nie tylko na działania bohaterów, lecz także i na odczucia widza.  Jak w pozostałych dwóch filmach, tak i tu koniec jest oczywisty: zemsta przynosi tylko ból, cierpienie i stratę. Jednak w ""Oldboyu"" zemsta przybrała niezwykle kuszącą postać siły. Dae-su może przenosić góry. Jest jak na haju! Zemsta jest wszechogarniająca. ""Pani Zemsta"" pokazuje nam zemstę jako impuls domykający pewną epokę w życiu człowiek. Jako cudowną odskocznię do nowego życia. Choć za każdym razem rezultat jest dla wszystkich mało satysfakcjonujący, przynajmniej w trakcie procesu dokonywania zemsty czuć można pewne zadowolenie czy też spokój.  ""Pan Zemsta"" nie daje nawet tego pocieszenia. Bohaterowie od początku wiedzą, że ich zemsta jest pozbawiona sensu, że nic im nie da. Jednak kroczą tą drogą, ""bo muszą"". Zemsta jest aktem desperacji. Daje bohaterom szansę pokazania, że coś robią, choć tak naprawdę nie ma większego sensu. Żadna z osób, na których zemsta jest dokonywana, nie jest winna tragedii, która ową zemstę wymusza. Żadna z postaci nie ma też wyboru. Życie okazuje się gorzką, przeraźliwie samotną i dostarczającą olbrzymiego bólu wegetacją, gdzie szczęście zaczyna się doceniać na długo po jego stracie.  Park Chan-wook nasyca film takimi pokładami depresji i mroku, że film nawet optymistę jest w stanie zdołować. Kontrolując ilość bodźców dochodzących do widza, manipuluje odczuciami, zwiększając tylko wrażenie osaczenia, przebywania w labiryncie bez wyjścia. Film jest niezwykle surowy w warstwie wizualne i ma prościutką w gruncie rzeczy historię. Mimo to pozostaje niezwykle sugestywny i wyrazisty.  Trochę szkoda, że dopiero teraz możemy ""Pana Zemstę"" obejrzeć. Znamy już bowiem jego rozbudowane wersje i wariacje. Z tego też powodu prostota filmu wielu widzów rozczaruje. ""Oldboy"" miał bowiem o wiele bardziej skomplikowaną, intrygującą historię. ""Pani Zemsta"" z kolei była najbardziej wizualnie dopracowaną częścią trylogii, przykuwającą wzrok wyrafinowanymi kadrami. Jednak uważny widz zauważy, że to właśnie ""Pan Zemsta"" ma atmosferę, która pozostaje na długo po zakończonym seansie.  Słowem: warto."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Przypadek Harolda Cricka (2006),6,"Kiedy obejrzałem ""Zostań"" byłem pod tak dużym wrażeniem Marca Forstera, że nie wahałem się głosić narodzin nowego, zdolnego reżysera. Nic zatem dziwnego, że na jego nowy film ""Przypadek Harolda Cricka"" czekałem z niecierpliwością. Teraz, po seansie, mój zapał nieco osłabł. Nadal jednak twierdzę, że Forster będzie wkrótce zaliczany do najbardziej interesujących twórców amerykańskiego kina.  ""Przypadek Harolda Cricka"" trochę przypomina ""Zostań"". W obu filmach nagięte zostają prawa natury, zakrzywiona czasoprzestrzeń, co prowadzi do przedziwnych splotów wydarzeń.  Głównym bohaterem jest zwyczajny pracownik urzędu skarbowego - tytułowy Harold Crick (Will Ferrell). Wiedzie on uporządkowane, przewidywalne, skalkulowane do ostatniej sekundy życie. Jest ono szare i samotne. Tak po prawdzie, to Harold zdaje się być żywym trupem. W jego życiu nie zdarzyło się nic, co warte byłoby zapamiętania.  Wszystko ulega zmianie, kiedy pewnego zwyczajnego poranka Harold Crick zaczyna słyszeć głos. Kobiecy, z angielskim akcentem i doskonałym słownictwem, głos ten z perfekcyjną dokładnością i znajomością rzeczy opowiada o tym, co właśnie Harold czyni. Narratorka jest z początku irytującą przypadłością, która komplikuje Crickowi życie, ale i uświadamia mu, że nie jest pozbawioną uczuć maszyną. To po części za jej sprawą, Crick zainteresuje się atrakcyjną, anarchizującą właścicielką cukierni. Narratorka nie daje jednak Haroldowi żadnych złudzeń co do jego przyszłości. Z niezmąconym spokojem oznajmia, że już wkrótce bohater rozstanie się z życiem.  Desperacko walcząc o zmianę wyroku losu, Harold wywraca do góry nogami cały swój uporządkowany świat. Nagle nic nie jest pewne... nic, poza samą śmiercią rzecz jasna. Harold oddycha pełną piersią. Po raz pierwszy żyje naprawdę. Spełnia swe marzenia. Zakochuje się z wzajemnością. Odkrywa uroki, jakie przynieść mogą drobne rzeczy - jak choćby kruche ciasteczko maczane w mleku.  Jest to jednak tylko część historii. Oto bowiem drugą bohaterką filmu jest niejaka Karen Eiffel (Emma Thompson). Jest ona uznaną autorką straszliwie przygnębiających powieści o nieuchronności śmierci. Przeżywa właśnie kryzys twórczy. Nie potrafi wymyślić wiarygodnego sposobu zabicia bohatera swojej nowej powieści. Tym bohaterem jest Harold Crick. To jej głos słyszy on w swojej głowie. Obsesyjnie myśląca o śmierci Eiffel, powoli zatruwająca nikotyną swój własny organizm, skonfrontowana z realnością egzystencji Cricka będzie musiała przyjrzeć się swojej chorobliwej fascynacji. Dla obojga będzie to najważniejsze doświadczenie ich życia.  ""Przypadek Harolda Cricka"" to pochwała życia, podążania za marzeniami i walki o szczęście. Forster koncentrując się na nieuniknioności śmierci, podkreśla, że nie warto w życiu rezygnować z własnych pragnień, ponieważ koniec i tak nastąpi. Nie wiedząc na kiedy jest on przewidziany, szczęście osiągnąć możemy tylko idąc na całość, odrzucając kompromisy.  Wizualnie film Forstera może się podobać. Sekwencja początkowa to znakomita konstrukcja, która doskonale wprowadza widza w historię. Duże wrażenie robi również końcówka (choć bez samego epilogu). Również w środku znaleźć można kilka naprawdę niezwykle atrakcyjnych scen (np. wyobrażanie sobie przez pisarkę różnych rodzajów śmierci). Niestety w dużych partiach film pozostaje po prostu nudny. Tempo siada, bohaterowie smęcą na ekranie, w mało przekonujący sposób udając, że posuwają akcję do przodu. Momentami film wręcz irytuje.  To Emma Thompson utrzymuje całość przy życiu. Stworzyła genialną wręcz postać, świetnie odgrywając przywary, tiki i manieryzm Karen Eiffel. Każda minuta obecności Thompson na ekranie, nawet jeśli jest to tylko jej głos, to czysta radość. Nieźle radzi sobie też Will Ferrell. Stawianie go jednak na równi z Jimem Carreyem czy Billem Murrayem to pomyłka. Ferrell po prostu nie ma w sobie tej dramatycznej charyzmy. Gra dobrze, lecz w żadnym momencie nie przekracza własnych ograniczeń. Może kiedyś...  Nie wróżę ""Przypadkowi"" zbyt dużej kariery w naszych kinach. Film jest niezły, miejscami bardo dobry. Fani Emmy Thompson powinni być zachwyceni. Jednak całość sporej grupie widzów prawdopodobnie nie przypadnie do gustu. Ja, jak powiedziałem, lekko się zawiodłem. Wciąż jednak wierzę w talent Marca Forstera i na kolejny jego film wybiorę się w ciemno."
Czarna księga (2006),7,"Paul Verhoeven należy do tej grupy reżyserów, których zna praktycznie każdy. Na przełomie lat 80-tych i 90-tych był najbardziej rozchwytywanym twórcą w Hollywood. Nakręci wtedy ""RoboCopa"", ""Pamięć absolutną"" i ""Nagi instynkt"". Później było jednak ""Showgirls"" i kariera Verhoevena załamała się. Nie pomogły następne widowiska SF - każde z nich w mniejszym lub większym stopniu poległo w amerykańskich kinach.  Być może właśnie dlatego Verhoeven powrócił do rodzinnej Holandii i postanowił nakręcić film, który planował od ponad 20 lat. Tym razem instynkt nie zawiódł reżysera. Podjęcie się europejskiej produkcji było strzałem w dziesiątkę i może stanowić wielki powrót Verhoevena do światowego kina  ""Czarna księga"" jest opowieścią inspirowaną przez prawdziwe wydarzenia. Ukazuje Holandię ostatnich miesięcy nazistowskiej okupacji widzianą oczami młodej, żydowskiej kobiety. Przed wojną Rachela Stein była sławną berlińską szansonistką. Jej piosenki śpiewała cała Europa. Kiedy jednak wybucha II Wojna Światowa, jako Żydówce grozi jej śmiertelne niebezpieczeństwo. Udaje jej się znaleźć bezpieczne miejsce na holenderskiej prowincji, gdzie spędza praktycznie całą wojnę. Życie jest tam monotonne, a ukrywająca ją protestancka rodzina za punkt honoru przyjęła uczynienie z niej wzorowej chrześcijanki... przynajmniej na pokaz. Wszystko to ulega zmianie, kiedy niespodziewanie dom, w którym przebywała, zostaje zniszczony.  Cudem ocalona musi uciekać przed zbliżającymi się Niemcami. Wydaje się, że znalazła rozwiązanie, kiedy pewien człowiek proponuje, że przemyci ją na tereny zajęte przez wojska alianckie. Dziewczyna godzi się, zwłaszcza, że jest to szansa na spotkanie z rodziną. Radość nie trwa długo. Ucieczka przemienia się w masakrę, z której tylko ona jedna wychodzi cało. Jej jedyną szansą jest teraz holenderski ruch oporu.  Rachel, już jako Ellis, zostaje wtyczką w biurze Gestapo. W oczach zwykłych ludzi jest kolaborantką. Jej życie uczuciowe również mocno się komplikuje. Z jednej strony zakochana jest w bohaterze ruchu oporu Hansie Akkermansie, z drugiej szef Gestapo nie jest jej tak znów całkiem obojętny. Jakby tego było mało, Rachel wpada na trop szajki nazistów i holenderskich kolaborantów, którzy mordują Żydów, by zdobyć ich bogactwa.  Paul Verhoeven znakomicie żongluje wszystkimi wątkami, tworząc z nich fascynującą i wiarygodną opowieść. Wraz z Gerardem Soetemanem napisał rewelacyjny scenariusz, który stał się podstawą intensywnego, niezwykle soczystego, a przy tym całkowicie rozrywkowego filmu. Kluczem do sukcesu okazali się nietuzinkowi bohaterowie. Twórcy odrzucili stereotypy i stworzyli całą galerię pełnokrwistych, wewnętrznie skomplikowanych postaci. Tyczy się to nie tylko głównych bohaterów, lecz także drugoplanowych.  Verhoeven udowodnił także, że wciąż potrafi widza zaskoczyć. ""Czarna księga"" to rasowy thriller, w którym nic nie jest tym, czym się z początku wydaje. Jednak wszystkie zaskoczenia, nagłe zwroty akcji pozostają logicznie uzasadnione, co w kinie rozrywkowym nie jest regułą. Oglądając na ekranie zmienne losy życia Racheli Stein, ma się wrażenie całkowitej prawdy. To naprawdę mogło się wydarzyć.  Niestety ""Czarna księga"" pozbawiona jest artystycznej duszy. Koniec końców okazuje się tylko świetnie zrobionym thrillerem i niczym więcej. Ogląda się to świetnie, lecz bez większego uczucia. To kino czysto rozrywkowe i jeśli ktoś miał nadzieję na coś więcej, srodze się rozczaruje. Verhoeven jest znakomitym rzemieślnikiem. Ma doświadczenie i sporo umiejętności. Ma też oko. Obsada aktorska jest dobrana idealnie. Carice van Houten jaśnieje niczym supernowa. Wróżę jej wielką karierę aktorską. Sebastian Koch, Thom Hoffman, Halina Reijn, Waldemar Kobus i Derek de Lint tworzą wyraziste kreacje, dzięki którym całość nabiera specyficznego charakteru. Jednak Verhoeven nie jest artystą. Potrafi bawić, lecz nie wzruszać. Buduje napięcie, lecz nie pobudza do myślenia. Stawia przed postaciami trudne wyzwania, lecz nie kryje się za tym drugie dno, które sprawiłoby, że historia zostałaby z widzem na dłużej.  Mimo wszystko warto po ten film sięgnąć, dla czystej rozrywki, jaką oferuje.  Wydanie DVD, jest typowym wydaniem Vision. Poza samym filmem mamy możliwość zapoznania się z biografiami aktorów i twórców filmu. Część z nich to postaci mało lub wcale w Polsce znane, a warte zwrócenia na nie uwagi! Są też wypowiedzi, które przybliżą widzowi kulisy powstawania filmu. Ja szczególnie polecam wysłuchania tego, co o ""Czarnej księdze"" ma do powiedzenia sam reżyser. Jego wypowiedzi przynajmniej częściowo odpowiadają na pytanie dlaczego film jest właśnie taki, jakim go można na płycie zobaczyć."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
