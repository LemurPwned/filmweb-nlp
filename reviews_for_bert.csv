title,rating,content
Czarownica 2 (2019),7,"Dekady podejmowania złych decyzji, naiwnego ulegania wpływom i biernego czekania na ratunek zagwarantowały księżniczkom Disneya status słodkich idiotek. Na szczęście coraz mocniej słyszalny głos ruchów feministycznych przekonał medialnego giganta do stworzenia bohaterki, która zamiast liczyć na pomoc księcia, weźmie sprawy we własne ręce. Tak powstała ""Czarownica"" — alternatywna wersja baśni o śpiącej królewnie ze zjawiskową Angeliną Jolie w tytułowej roli. Twórcy zdecydowali się na znaczące zmiany w stosunku do oryginału, skupiając uwagę nie na złotowłosej Aurorze (Elle Fanning), lecz odpowiedzialnej za jej nieszczęście Diabolinie.       Angelina Jolie  Disney Enterprises, Inc.  Pomysł ten mógł wydawać się ryzykowny, jednak osadzenie historii w szerszym kontekście pozwoliło nie tylko pokazać ludzką twarz postaci do tej pory przedstawianej jednoznacznie jako czarny charakter, ale także stworzyć nową jakość — baśń odważnie wyłamującą się ze schematów, do jakich przyzwyczaiły nas klasyczne animacje. Punktem wyjścia do dalszych losów Aurory i jej niezwykłej opiekunki jest moment, który zwyczajowo kończy opowieści o księżniczkach: książę Filip (Harris Dickinson) prosi dziewczynę o rękę. Nie myślcie jednak, że wszystko pójdzie gładko. Zanim młodzi będą mogli cieszyć się długim i szczęśliwym życiem, przyjdzie im zmierzyć się z dworskimi intrygami, zaś zaufanie Aurory do Diaboliny jeszcze raz zostanie wystawione na próbę.   Stojący za kamerą Joachim Rønning, do tej pory kojarzony głównie jako współreżyser ""Piratów z Karaibów: Zemsty Salazara"", potwierdza swój status solidnego rzemieślnika. Udaje mu się stworzyć efektowne widowisko, ale nie traci z oczu istoty historii. Znacząco rozbudowuje świat przedstawiony, uchylając rąbka tajemnicy, jaką owiane dotąd było pochodzenie potężnej strażniczki Kniei. W ten sposób wprowadza do dzieła trochę egzotyki, trzyma się jednak sprawdzonego przepisu na udaną kontynuację. Sceny walk punktuje humorem, a do bohaterów odnosi się z ciepłą ironią — choćby wówczas, gdy posągowej i władczej Diabolinie każe ćwiczyć przed taflą wody uprzejme uśmiechy i pełne pokory dygnięcia.       Harris Dickinson,  Elle Fanning,  Michelle Pfeiffer,  Robert Lindsay  Disney Enterprises, Inc.  Choć gatunkowo obie części ""Czarownicy"" są spokrewnione z innymi disneyowskimi adaptacjami utworów Charlesa Perraulta czy braci Grimm, seria ta wyróżnia się nieszablonowym podziałem przypisanych bohaterom ról kulturowo-społecznych. Twórców nie interesuje powielanie typowych dla klasycznych baśni konserwatywnych schematów, każącym księżniczkom ładnie wyglądać i motywować męskich protagonistów do działania. Tym samym to Diabolina, Aurora i Ingrith (Michelle Pfeiffer) są prawdziwymi władczyniami i wojowniczkami. Mężczyznom w najlepszym razie pozostaje pełnić funkcję ich doradców lub… pod wpływem klątwy zapaść w sen głęboki niczym śmierć.  Takie odwrócenie porządku genderowego może oczywiście razić przywiązanych do tradycji widzów. Nie wydaje się jednak, aby był to zabieg podyktowany wyłącznie chęcią przypodobania się odbiorcom o bardziej liberalnych poglądach. Jak na porządną baśń przystało, ""Czarownica 2"" nie ogranicza się do dostarczania rozrywki. Nawet jeśli płynący z niej morał w jakimś stopniu powiela prawdy przekazane nam w pierwszej części (rogi i czarne skrzydła wcale nie muszą być atrybutem złej czarownicy), to niesie ze sobą jeszcze jedną naukę, której wartość jest nieoceniona: pokazuje dziewczynkom i młodym kobietom, że mają tę moc. "
Zombieland: Kulki w łeb (2019),5,"Od premiery pierwszego ""Zombielandu"" minęło dziesięć lat. W tym czasie przez popkulturę przeszła prawdziwa fala produkcji o zombie: od filmów i seriali przez książki po marsze zombie w miastach na całym świecie. Zombie pojawiały się w tak pozornie niepasujących do żywych trupów gatunkach jak komedia romantyczna (film ""Wiecznie żywy""), a nawet w świecie z prozy Jane Austen (""Duma i uprzedzenie, i zombie"").        Abigail Breslin,  Jesse Eisenberg,  Emma Stone,  Woody Harrelson  CTMG, Inc. Mogłoby się wydawać, że wszyscy nasyciliśmy się motywem zombie, ten jednak – jak to żywy trup – nie przestaje kroczyć przez kulturę, w tym kino. Po ""Truposze nie umierają"" Jima Jarmuscha mamy w polskich kinach kolejny film o zombie – drugą część ""Zombielandu"", ""Kulki w łeb"". Czy film na tle pierwszej części - oraz całego korpusu produkcji o zombie z ostatniej dekady - wnosi cokolwiek nowego, świeżego, zaskakującego, lub innowacyjnego? Z całą pewnością nie. Jednak, jak na odgrzewany kotlet z garmażerki, która już dawno powinna nam się znudzić, smakuje całkiem znośnie. A czasem nawet smacznie.        Jesse Eisenberg,  Woody Harrelson  CTMG, Inc. Działają wszystkie składniki, jakie sprawdziły się w pierwszej części. Połączenie apokaliptycznej wyobraźni i absurdalnego, makabrycznego humoru śmieszy tak samo, jak dziesięć lat temu. Podobnie jak kontrast między odtwarzanym przez Woody’ego Harrelsona maczystowskim, przypominającym bohaterów westernów z lat 50. Tallahassee’em, a głęboko neurotycznym Colombusem (Jesse Eisenberg), który sprawia wrażenie, jakby w środek zombie-apokalipsy trafił prosto z któregoś z filmów Woody’ego Allena. W 2019 ów kontrast wybrzmiewa nawet jeszcze mocniej niż w 2009. Gdyby nie plaga zombie, panowie najpewniej nigdy by się nie spotkali we współczesnej, głęboko podzielonej na każdym froncie Ameryce. Można się spodziewać, że o i ile Tallahassee byłby w niej entuzjastą prezydenta Trumpa, to Columbus wręcz przeciwnie – precyzyjnie wyliczałby wady i zalety zdolnych powstrzymać go za rok kandydatów Demokratów. Z kolei postać odtwarzanej przez Emmę Stone Wichity jest znaczniej sprawniej napisana niż dziesięć lat temu, a i sama Stone bardzo rozwinęła się w tym czasie aktorsko. Dają też radę postaci drugiego i trzeciego planu.       Abigail Breslin,  Emma Stone  CTMG, Inc. Co prawda, druga połowa ""Kulek w łeb"" trochę siada scenariuszowo, ale karnawał komicznej makabry finalnej sekwencji sprawia, że szybko o tym zapominamy. Nie przeszkadza w sumie to, jak bardzo przewidywalny jest ten film. Wiemy doskonale, że każda katastroficzna produkcja z Hollywood – nawet utrzymana w komicznym tonie – musi skończyć się afirmacją rodziny i rodzinnych więzi, które właśnie w sytuacjach stwarzających egzystencjalne zagrożenie potwierdzają swoją siłę. ""Zombieland"" dokładnie wypełnia w tym względzie reguły gatunku: od początku wiemy, że dziwna para-rodzina ocaleńców z zombie-katastrofy, jaka zawiązuje się pod koniec pierwszej części, rozstaje się tylko po to, by zejść się ponownie. Spodziewamy się też od początku pochwały amerykańskich cnót: polegania na sobie, zaradności, kowbojskiej twardości, walki o swoje – i gdy ta faktycznie wybrzmiewa w finale, nawet nas to specjalnie nie razi.  Słowem, jeśli realistycznie ustawimy poprzeczkę odpowiednio nisko, drugi ""Zombieland"" może okazać się całkiem miłym filmowym doświadczeniem. Ja bawiłem się nienajgorzej, choć szczerze mówiąc, mam już serdecznie dość mody na zombie w kinie i nie obraziłbym się, gdyby filmowcy w najbliższych latach skupili swoją uwagę na jakimś innym monstrum.  "
Rodzina Addamsów (2019),7,"Mijają lata, a upiorny urok rodziny Addamsów nie traci na sile. Rozmiłowany w makabrze, wyjęty żywcem z gotyckiego horroru klan zamieszkał na łamach magazynu ""The New Yorker"" tuż przed II wojną światową. Przesycone ironią komiksowe paski o przygodach familii szybko podbiły serca czytelników. W kolejnych dekadach wymyśleni przez rysownika Charlesa Addamsa bohaterowie zawojowali mały i wielki ekran, doczekali się serii książek i oraz gier wideo, by wreszcie zadebiutować na Broadwayu. Teraz możemy ich podziwiać w zrealizowanej przez twórców ""Sausage Party"" animacji komputerowej. Będący pomostem między tradycją a nowoczesnością film czerpie garściami z komiksów Addamsa, a zarazem wprowadza jego ekscentryczne postaci w XXI wiek - epokę mediów społecznościowych, wszechobecnej inwigilacji oraz nasilającego się lęku przed obcymi. Co najważniejsze, robi to w bardzo zabawny sposób.        Metro-Goldwyn-Mayer Pictures Inc. W prologu utworu familia Addamsów zostaje zmuszona do opuszczenia rodzinnych stron po tym, jak nieakceptujący jej upiornego stylu życia, uzbrojeni w pochodnie i widły sąsiedzi wpadają z niezapowiedzianą wizytą na ślub Gomeza i Morticii. Nowożeńcom oraz ich pupilowi Rąsi udaje się znaleźć bezpieczny azyl w opuszczonym zakładzie dla obłąkanych. W nawiedzonym gmaszysku na świat przychodzą wkrótce dzieci pary - sypiająca pod gilotyną Wednesday oraz nierozstający się z laską dynamitu Pugsley. Rodzinna sielanka kończy się z chwilą, gdy o istnieniu bohaterów dowiadują się mieszkańcy położonego nieopodal miasteczka. Na ich czele stoi przedsiębiorcza dekoratorka wnętrz oraz gwiazda telewizji Margaux Needler, która zamierza przerobić straszny dwór Addamsów na pastelowe lokum rodem z katalogu Ikei. Jakby tego było mało, Morticia i spółka muszą przygotować posiadłość na zjazd krewniaków. No cóż, nikt nie mówił, że podtrzymanie domowego ogniska - choćby płonął w nim piekielny płomień - będzie łatwe…        Metro-Goldwyn-Mayer Pictures Inc. Spotkanie nonkonformistycznych arystokratów Addamsów z przedstawicielami nudnej klasy średniej wprawia w ruch karuzelę żartów, których nie powstydziłby się Tim Burton z czasów ""Soku z żuka"" i ""Edwarda Nożycorękiego"". Twórcy mieszają w kociołku slapstick, satyrę społeczną oraz teatr Grand Guignol, doprawiając miksturę licznymi cytatami z klasyków kina grozy. Po ekranie fruwają więc czerwone baloniki kojarzące się z pewnym morderczym klaunem, jedno z członków familii zachowuje się przez moment jak ofiara ""Inwazji łowców ciał"", z kolei hodowana przez panią domu mięsożerna roślina przypomina doniczkowego stwora ze ""Sklepiku z horrorami"". Niech was jednak nie zwiedzie ów upiorny sztafaż. Sercem filmu pozostaje opowieść o rodzinie w kryzysie: rodzicach uczących się akceptować decyzje swoich dorastających dzieci, próbach znalezienia złotego środka między odwiecznymi zwyczajami a pukającą do drzwi współczesnością, nieuchronnych spięciach z przywiązanymi do tradycji przedstawicielami starszego pokolenia. Jeśli chodzi o te ostatnie, świetnie wypadają zwłaszcza sceny pasywno-agresywnych utarczek między Morticią a jej teściową.        Metro-Goldwyn-Mayer Pictures Inc. Komedia Conrada Vernona i Grega Tiernana przypomina, że niezależnie od tego, czy wolimy kolor różowy czy czarny, trzymamy w domu kanarka bądź lwa, wszyscy jesteśmy do siebie podobni. Przy odrobinie dobrej woli możemy się ze sobą porozumieć i bezkolizyjnie koegzystować, szanując przy tym swoją odmienność. Spójrzcie tylko na soundtrack ""Rodziny..."", na którym harmonijnie współbrzmią  klasyczny motyw przewodni autorstwa Vika Mizzy'ego oraz jego trapowa przeróbka w wykonaniu Migosów i Snoop Dogga. Addamsowie łączą pokolenia! "
Van Gogh. U bram wieczności (2018),8,"Jeszcze jeden film o Van Goghu, zrealizowany w dodatku przez reżysera będącego ostatnio w słabej formie i obdarzony nieznośnie pretensjonalnym tytułem? To nie miało prawa się udać. A jednak! ""Van Gogh. U bram wieczności"" Juliana Schnabla to świetne kino, które – co przyznaję z pewnym smutkiem – na poziomie emocjonalnym wyraźnie dystansuje ""Twojego Vincenta"".  Reżyser, sam będący również malarzem, odniósł zwycięstwo, bo oparł się pokusie stworzenia wizualnej laurki dla kolegi po fachu. Owszem, w ""Van Goghu..."" znajdziemy kilka zapierających dech w piersiach widoków francuskiego południa, które kiedyś tak bardzo inspirowały Van Gogha. W filmie Schnabla funkcjonują one jednak wyłącznie na prawach ciekawostki i wyjątku dającego widzowi zasłużone chwile wytchnienia. W większości scen, bardziej niż przedstawianie podziwianych przez holenderskiego malarza pejzaży, reżysera interesuje bowiem obserwowanie samego malarza przy pracy. W związku z tym, ""Van Gogh..."" okazuje się filmem opowiedzianym przede wszystkim za pomocą zbliżeń i rozedrganych, kręconych kamerą z ręki ujęć, przywołujących na myśl duńską Dogmę.  Niespodzianek jest u Schnabla dużo więcej. Reżyser wyrzuca poza obręb fabuły wszystkie potencjalnie szokujące wydarzenia z życia swego bohatera, na czele ze słynnym odcięciem sobie ucha. Na ekranie mówi się co najwyżej o konsekwencjach podobnych zachowań dla stanu psychicznego Van Gogha. Dzięki takiemu postawieniu sprawy amerykańskiemu twórcy udaje się uniknąć powielenia większości klisz, które aż za dobrze znamy z szeregu opowieści o ""szalonych geniuszach"".  ""Van Gogh..."" w ogóle okazuje się dziełem zadziwiająco bezpretensjonalnym, w czym przypomina największe dzieło Schnabla – ""Motyl i skafander"". Choć w nowym filmie Amerykanina sporo dyskutuje się o sensie życia i naturze sztuki, reżyser doskonale wie, kiedy przekuć ten balon za sprawą pierwszorzędnej ironii. Najlepszy przykład takiej strategii przynosi scena ożywionej dyskusji o artystycznej rewolucji, którą główny bohater odbywa z Paulem Gauguinem, jednocześnie kontemplując piękny pejzaż i... bezceremonialnie oddając przy tym mocz.   Podobny majstersztyk stanowi rozmowa pogrążającego się w stopniowym szaleństwie malarza z księdzem – dyrektorem ośrodka psychiatrycznego. Gdyby dialog o paralelach pomiędzy sytuacją Van Gogha a odrzuconego przez otoczenie Chrystusa podać w inny sposób, byłby zapewne niestrawny. W ujęciu odpowiednio Willema Dafoe i Madsa Mikkelsena zyskuje on natomiast rangę błyskotliwego, pełnego ironii pojedynku na słowa. Nie jest zaskoczeniem, że potyczkę wygrywa malarz, zwłaszcza wtedy, gdy naiwne pytanie, czy odczuwa czasem wściekłość, kwituje typowo Dafoe'owskim opętańczym uśmiechem.  Rola Van Gogha to zresztą kolejny popis amerykańskiego gwiazdora. Dafoe pozostaje jednakowo wiarygodny, kiedy demonstruje na ekranie zarówno przepełniający holenderskiego mistrza gniew, jak i bezradność, melancholię czy nawet tkwiącą w nim głęboko łagodność. Co ważne aktor używa przy tym subtelnych środków, nie szarżuje, tak jakby rozumiał, że w zamyśle reżysera ""Van Gogha..."" jest filmem nie tylko o Van Goghu.  Schnabel nie ukrywa, że skomplikowany życiorys holenderskiego mistrza traktuje w pewnym sensie jako modelową biografię artysty. Nie chodzi tylko o to, że rytualne narzekania bohaterów na zadzierających nosa kolegów po fachu, chciwych mecenasów i wymagające społeczeństwo można by bez trudu przenieść do dzisiejszych czasów. Schnabel ma również na celu coś więcej niż przypomnienie, że artysta nigdy nie może być pewien momentu, gdy zostanie pasowany na geniusza (co świetnie udowadnia rozmowa malarza z przyjaciółką o ""pewnym brytyjskim pisarzu – Szekspirze""). Najbardziej istotne wydają się w ""Van Goghu..."" te sceny, w których Van Gogh i Gauguin rozmawiają o pchających ich do malowania motywacjach. Nie ma w nich ani słowa o wzniosłości, poczuciu misji czy chęci zmieniania świata. Holenderski mistrz stwierdza za to, że maluje, bo tylko w ten sposób jest w stanie zaspokoić toksyczną, zżerającą go od środka żądzę tworzenia.  Nie mam pojęcia, czy aktywność twórcza przybiera w życiu Schnabla równie dramatyczny wymiar jak u jego bohatera. ""Van Gogh..."" udowadnia jednak, że od czasu do czasu zdarza mu się osiągać równie satysfakcjonujące rezultaty."
Nieplanowane (2019),2,"Kiepska sprawa z tym ""Nieplanowanym"". Rzecz wchodzi do kin i wygląda jak film, ma plakat i tytuł, można ją zobaczyć w ciemnej sali z fotelami i ekranem. Wchodzisz, siadasz, wlepiasz oczy w biały prostokąt, by obejrzeć ruszające się obrazki – a tu psikus. ""Nieplanowanemu"" bliżej bowiem do wyświetlanych przed pokazami bloków reklamowych niż do czegokolwiek choćby para-artystycznego. To trwająca godzinę czterdzieści pięć promocja pewnego światopoglądu. Bez jeńców, bez skrupułów. Federacja na rzecz planowania wizyty w kinie zatem ostrzega: jeśli szukacie poparcia swoich przekonań, mniejsza o prowadzące do celu środki – to coś dla Was. Ale jeśli szukacie czerwonej płachty na byka Waszych poglądów – to w sumie też coś dla Was.        Andee Grace Burton,  Ashley Bratcher,  Brooks Ryan  ""Zaznaczam od razu, że moja historia nie jest łatwa do wysłuchania"", zapowiada już na starcie główna bohaterka, Abby (Ashley Bratcher). W zasadzie ma rację. Opowieść o dyrektorce kliniki aborcyjnej, która wyrasta na zagorzałą przeciwniczkę przerywania ciąży, zaprojektowano bowiem tak, by rozpaliła widzów do czerwoności. Stojący za kamerą Chuck Konzelman i Cary Solomon nie dbają o takie niuanse, jak pogłębione postacie czy fabularne ciągi przyczynowo-skutkowe. Od razu dociskają pedał gazu do dechy, żeby nie było wątpliwości, po której stronie aborcyjnego płota stoją. Pro-liferzy wyjdą z kina wstrząśnięci szemranymi praktykami aborcjonistów. Pro-choicerzy wyjdą z kina wstrząśnięci szemranymi praktykami twórców.   Nie tędy droga. Tak poważny temat jak aborcja wymaga, by wziąć go na poważnie, a nie inscenizować łopatologiczne czytanki, które sprowadzają problem do czarno-białych gatunkowych opozycji. Z prawej mamy pastelowe kino familijne, z lewej: upiorny horror medyczny. Tu gra gitarka i świeci słońce, tam klimat rodem z ""Piły"". W takim układzie nie potrzeba pogłębiać konfliktów, bo wszystko stanowi konflikt. Antyaborcyjny mąż Abby jest więc Dobry – i to wystarczy za jego charakterystykę. Szefowa Abby jest z kolei Zła – i tyle.   O samej Abby trudno cokolwiek powiedzieć, bo jest scenariuszową marionetką, która robi to, co akurat chcą od niej twórcy. Niby przechodzi dwie traumatyczne aborcje, dosłownie taplając się we własnej krwi. Ale zaraz jak gdyby nigdy nic zaczyna pracę w klinice. Niby zostaje mianowana dyrektorką, bo jako jedyna… nie płacze, kiedy pokazać jej martwy płód. Ale zaraz przeżywa załamanie nerwowe, bo asystuje przy zabiegu i widzi desperacko walczący o życie kształcik na ekranie ultrasonografu.        Ashley Bratcher,  Brooks Ryan     Konzelman i Solomon podsuwają nam oczywiście wyjaśnienie dla niekonsekwencji bohaterki: ot, wyprano jej mózg. Sieć klinik działa tu bowiem jak skrzyżowanie kultu z korporacją. Aborcjoniści werbują bogu ducha winnych ludzi, zaprzęgają ich do wyścigu szczurów, każą porzucić rodzinne wartości, a potem z uśmiechem przeliczają pieniądze, w wolnych chwilach żartując z ćwiartowania dzieci. ""Non-profit to nasz status podatkowy, a nie model biznesowy"", mówi szefowa Abby, wykładając strategię (istniejącej naprawdę) organizacji Planned Parenthood. W kluczowym momencie porównuje swoją klinikę do fastfoodów, które zarabiają nie na hamburgerach, tylko na frytkach i napojach. Wypowiedź puentuje dramatycznym: ""aborcja to nasze frytki i napoje"". Doprawdy, brakuje tylko, żeby spod sukienki wystawało jej czarcie kopyto.  Ironia sytuacji polega na tym, że Konzelman i Solomon sami stosują agitacyjne metody, które tak zapamiętale piętnują. Nie jedna i nie dwie organizacje oprotestowały ich film, wytykając ""Nieplanowanemu"" rażące błędy rzeczowe, czy to w prezentacji faktów medycznych czy realiów działania Planned Parenthood. Czy kogoś to dziwi? Na pierwszy rzut oka widać przecież, że Konzelmana i Solomon nie interesuje dyskusja, tylko perswazja. Dlatego zamiast fabuły oferują czystą retorykę, jakieś wyciągnięte z kapelusza statystyki o tym, że modlitwa powoduje 75-procentowy spadek wizyt w klinikach antyaborcyjnych. Oczywiście, główna retoryczna armata i tak zostaje odpalona już w pierwszej sekundzie filmu, wraz z napisem ""oparte na prawdziwej historii"". Jakby cokolwiek to zmieniało.  Jest w filmie scena, w której Abby wdaje się w sprzeczkę z protestującymi pod kliniką pro-liferami. Mówi, że odbieranie kobietom prawa do decyzji to ""Holocaust"", na co tamci reagują zrozumiałym świętym oburzeniem. Zaraz jednak dziarsko odbijają piłeczkę: ""Holocaust opierał się na dehumanizacji, a odbieranie podmiotowości płodom to przecież dehumanizacja, ergo pro-choice to Holocaust"". Jasne, można i tak. Po więcej podobnych dyskusji zapraszamy do internetu. Cokolwiek ktokolwiek uważa o aborcji, myślę jednak, że nikt nie zyska na tym, by sprowadzić sprawę do pyskówki, w której obie strony przerzucają się reductio ad Hitlerum. Dlatego na Waszym miejscu nie planowałbym wizyty w kinie. "
Złe miejsce (2019),2,"Znacie tę cienką granicę między horrorem a komedią? Czasem twórcy balansują na niej celowo, świadomi, że nie ma nic bardziej absurdalnego niż spektakl wypruwania komuś flaków. Kto zna rozmaite ""Martwice mózgu"" czy inne ""Martwe zła"", ten wie, że od widzowskich torsji do widzowskich wybuchów śmiechu nie jest wcale tak daleko. Są też oczywiście horrory, których twórcy flirtują z komedią przypadkowo, kręcąc rzeczy tak niestraszne, że aż zabawne. Śmiech jest wówczas dla publiczności ostatnią deską ratunku: na zasadzie ""nie dali nam się pobać, to chociaż się pośmiejemy"". No i jest jeszcze prawdziwa kinowa groza: horrory tak nieudane, że nawet nie ma się z czego śmiać. ""Złe miejsce"" to właśnie jeden z nich.       Jay Jay Warren  A Bigger BoatSideshow Pictures Pomysł jest prosty i sam w sobie całkiem nośny: oto pewien nastolatek odkrywa, że w jego szopie zamieszkał wampir. Krwiopijca potrzebuje schronienia przed światłem słonecznym, więc nie zamierza się wynosić. Chłopak z kolei ma wystarczająco dużo własnych problemów, by rozgłaszać wszem wobec, że przybył mu pewien nadprzyrodzony sublokator. Tak rodzi się dziwne status quo – tyleż fabularne, co gatunkowe. Jest tu przecież szczypta Kina Nowej Przygody: opowieść o chłopcu ukrywającym przed światem Obcego, który zmieni jego życie. Ale jest też niby-realistyczna wizja wampiryzmu jako klątwy, która upadla, zezwierzęca i sprowadza do najbardziej pierwotnych odruchów: ukryj się, zabij, zjedz. Sęk w tym, że jedno z drugim ani trochę się nie klei.  Może by się kleiło, gdyby reżyser Frank Sabatella nie opowiadał swojej historii z kamienną twarzą, nic sobie nie robiąc z piętrzących się truizmów i absurdów. Niestety: twórca obnosi się z ambicją, by opowiedzieć o przepracowywaniu traumy i spiralach przemocy. Główny bohater, Stan (Jay Jay Warren), stracił rodziców, mieszka z dziadkiem-tyranem i żyje w permanentnym strachu przed powrotem do poprawczaka. Z kolei jego najlepszy kumpel, Dommer (Cody Kostro), dzień w dzień musi znosić represje ze strony licealnych osiłków. Spotkanie z zamkniętym w szopie krwiopijcą stanie się więc okazją do rozwiązania ich problemów: pozwoli uwolnić się od złego dziadka, odzyskać utraconą miłość i stawić czoła typkom ze szkolnego korytarza. Sabatella nie stara się jednak za bardzo, by jedno wynikało z drugiego. Do celu pędzi zbyt na serio i zbyt na skróty, prosto przez mieliznę treściowych banałów i fabularnego lenistwa. Zupełnie jakby chciał zrównać wszystko do parteru – tam, gdzie uplasował się jego budżet.       Jay Jay Warren,  Timothy Bottoms  A Bigger BoatSideshow Pictures         Chris Petrovski  A Bigger BoatSideshow Pictures         Jay Jay Warren  A Bigger BoatSideshow Pictures A przecież nie ma takiego drętwego aktorstwa i takich niespecjalnych efektów specjalnych, których nie potrafiłaby ocalić sprawna reżyserska ręka. Kino to zwykły trik retoryczny: autor musi po prostu zgrabnie rozegrać swoje karty przeciwko oczekiwaniom widza. Sabatella jednak nic nie rozgrywa zgrabnie. Papierowe postacie i czarno-białe opozycje nijak mają się do próby wzięcia na poważnie obyczajowego zaplecza. Wampir, który ma być tak bardzo ""życiowy"", realizuje tymczasem większość wampirzych klisz, może z wyjątkiem rumuńskiego akcentu i pogardy dla czosnku. Scenariusz jest zaś plątaniną tragicznie niewiarygodnych zbiegów okoliczności i rażąco nieumotywowanych zachowań – począwszy od tych wyjściowych: że wampir zostaje w szopie, a Stan tego nie ujawnia. Jeśli fabularny domek z kart ma tak wątpliwy fundament, ocalić może go jedynie autorski dystans, oddech, mrugnięcie okiem. W złych filmowych miejscach nie ma się ich jednak co spodziewać."
Countdown (2019),4,"Wszyscy znamy tego rodzaju filmy (zazwyczaj komedie lub ""młodzieżowe""): chłopak zabiera dziewczynę do kina na randkę. Na sali, zamiast z uwagą wpatrywać się w ekran, zajmują się sobą. Gdyby kamera zatrzymała się na chwilę na samym filmie, to z powodzeniem mógłby nim się okazać właśnie ""Countdown"". Obraz Justina Deca  raczej nie nadaje się do oglądania w skupieniu, to w najlepszym wypadku pretekst do spędzenia czasu w miłym towarzystwie.       Elizabeth Lail,  Jordan Calloway  Boies/Schiller Film Group  Fabuła inspirowana jest horrorami o złowrogich demonach czyhających na młodych i ładnych bohaterów oraz tymi o klątwie nieuchronnej śmierci. Dec wyciągnął z nich ekstrakt, następnie maksymalnie go rozcieńczył, dolewając całą masę sztucznych dodatków w postaci jump-scare'ów. I tak, dostajemy historię młodej pielęgniarki, która pod wpływem jednego ze szpitalnych pacjentów ściąga aplikację informującą o dacie i godzinie śmierci - a jej licznik wskazuje mniej niż dwa dni. Kiedy feralny pacjent umiera dokładnie w momencie przewidzianym przez apkę, bohaterka zaczyna podejrzewać, że jej godziny są - całkiem dosłownie - policzone. Rozpoczyna więc nierówną walkę z ciemnymi mocami, w której stawką jest nie tylko jej życie.  Fani gatunku z łatwością odnajdą tu podobieństwa do ""Ringu"" czy ""Oszukać przeznaczenie"". Są to jednak bardzo odległe echa. ""Countdown"" nikogo tak naprawdę nie przerazi, na próżno też szukać tu makabrycznych scen mordu. Choć w większości bazuje na jump-scare'ach i stara się opowiadać historię pielęgniarki na poważnie (twórcy wprowadzają nawet aktualny wątek molestowania seksualnego w miejscu pracy), to jest to w gruncie rzeczy film lekki, na pograniczu komedii (to ostatnie wzmacnia obecność księdza będącego demonologicznym geekiem).       Elizabeth Lail  Boies/Schiller Film Group  Całość wygląda tak, jakby Dec, przy minimalnym wysiłku i jeszcze mniejszych ambicjach, nakręcił właśnie randkowy evergreen. Stąd też ""Countdown"" z pewnością nie można odmówić przyjemnego (choć nielicującego z nominalnym gatunkiem) klimatu, który wspierany jest przez sympatyczną obsadę. Elizabeth Lail i Jordan Calloway wyglądają tak uroczo, jakby grali w netfliksowej świątecznej komedii romantycznej, a nie horrorze o walce z demoniczną siłą. Fabuła płynie sobie spokojnie niczym leśny ruczaj. Stanowi więc idealne tło dla innych poczynań widzów, nie wymagając od nich szczególnie wielkiego zaangażowania. Po wyjściu z kina pozostawia zaś po sobie dobre wrażenie, choć tylko do czasu, aż człowiek zacznie zagłębiać się w szczegóły fabuły, odkrywać absurdy i nielogiczności. Plus jest takim, że jeśli jednak randka zakończy się pomyślnie, raczej mało kto będzie sobie w ogóle zaprzątał głowę filmowym odliczaniem.     "
Bliźniak (2019),3,"""Owca Dolly była w 1996, ale w 1995 byłeś ty"", mówi ktoś do Willa Smitha. ""To ja byłem owcą!"", odpowiada gwiazdor, wcielający się w sklonowanego niczym Dolly elitarnego zabójcę Henry’ego Brogana. To zabawna wymiana zdań, bo scenariusz ""Bliźniaka"" osiąga w niej niechcący poziom meta. Pomysł na film sięga przecież 1997 roku: zanim trafił do Anga Lee, przeszedł przez szereg rąk. I trochę tę metrykę czuć. Bo mimo pierwszoligowego reżysera z jego milionem klatek na sekundę i cyfrowo odmłodzonym Smithem, ""Bliźniak"" ma w sobie coś głęboko ""najtisowego"". To taka filmowa owca Dolly: w latach 90. może i byłby rewelacją, dziś jest co najwyżej kuriozum.       Will Smith  Paramount Pictures A jeśli ktoś ma mi za złe, że w pierwszym zdaniu recenzji zdradzam główny zwrot akcji, to proszę porozmawiać z ludźmi od promocji: w końcu już na plakacie mamy dwóch Willów Smithów. Zresztą trudno się dziwić. ""Bliźniak"" aż woła o klasyczną strategię reklamową ""dwa w cenie jednego"". Bardziej dziwiłbym się scenarzystom, którzy przez bitą godzinę zwlekają z przyznaniem się do tego, co na owym plakacie wydrukowano. W efekcie zanim bohater Smitha  wreszcie uświadomi sobie, że uprzedził owcę Dolly, mamy dużo czasu, by go poznać. Dużo za dużo. Henry Brogan jest bowiem bliźniakiem wszystkich innych ekranowych najemników, kolejną owieczką w stadzie bohaterów kina akcji. Najlepszy w tym, co robi? Oczywiście. Szykujący się do emerytury? Jak najbardziej. Zdradzony przez przełożonych? Zgadnijcie sami.  Niestety: ""Bliźniak"" to kopia kopii kopii. Smith, zwyczajowo: trochę narzeka na wyrzuty sumienia, na brak snu i na niemożność spojrzenia w lustro (łapiecie?), trochę flirtuje (bez grama chemii) z Mary Elizabeth Winstead, trochę zwiedza zabytki w Budapeszcie. Duetuje też z samym sobą, powielając dynamikę, jaką miał z własnym synem w ""1000 lat po Ziemi"". Cały czas pozostaje jednak kilka kroków za widzami, którzy widzieli tę historię już setki razy. Wszystko toczy się bowiem niezwykle powoli, zupełnie jakby twórcy bali się, że nie nadążymy za meandrami niezwykle zaskakującej intrygi o złowieszczej rządowej jednostce trenującej superżołnierzy.          Clive Owen  Paramount Pictures  Tymczasem jeśli coś jest tu naprawdę zaskakujące, to fakt, że reżyser kalibru Anga Lee nie próbuje w żaden sposób pogłębić tematu. Grany przez Clive’a Owena czarny charakter może sobie mieć w gabinecie tryptyk Francisa Bacona, ale co z tego, kiedy jest po prostu etatowym Czarnym Charakterem. W sumie dziwne: jakimś cudem ""Bliźniak"" nijak nie wygrywa scenariuszowego potencjału klonowania. Nie ma tu ani fabularnych przetasowań, dzikich twistów i szalonego qui pro quo, ani prób podpięcia się pod filozoficzno-psychologiczny dyskurs. Żeby nie było: nie proszę o zniuansowane dyskusje o dylematach bioetyki, wystarczyłoby trochę napięcia, adrenaliny, emocji. Zamiast tego jest zimna, nudna rutyna.  Przed premierą ""Bliźniaka"" dużo mówiło się o eksperymentalnym aspekcie tego, co Lee wyczynia tu z obrazem filmowym. 120 klatek na sekundę (zamiast klasycznych 24) to przecież nie lada wyzwanie dla odbiorczych przyzwyczajeń. Wystarczy przypomnieć, że już zastosowane w ""Hobbicie"" Petera Jacksona 48 klatek spotkało się z cokolwiek sceptyczną reakcją. Oczywiście ""Bliźniaka"" w wersji optymalnej praktycznie nie da się nigdzie obejrzeć, kina nie dysponują odpowiednią technologią. Ale efekt i tak widać gołym okiem: obraz jest ostrzejszy, ma inną głębię, sprzyja innym niż zwykle kompozycjom i sposobom podążania za ruchem w kadrze. Generalnie przekłada się to jednak na wrażenie sterylności i pustki, co tylko potęguje usypiającą przeciętność scenariusza. Obiegowa opinia o ""Bliźniaku"" jest więc niesłuszna: to nie nadmiar klatek pogrąża film.        Will Smith  Paramount Pictures  Ale też nie pomaga. Cierpi zwłaszcza danie główne filmu bądź co bądź akcji - czyli akcja. W superczułym oku kamery Lee i jego operatora Diona Beebe’ego wychodzi bowiem na jaw każdy fałsz. Kiedy Smith sprzedaje cios napastnikowi, widać, że to cios zamarkowany. Kiedy Winstead przebija głową szybę, widać, że to kaskaderski trik odegrany w specjalnie przygotowanej scenografii. A kiedy Smith i jego klon rozpoczynają sfilmowany w długich ujęciach motocyklowy pościg, widać, że najbardziej spektakularne akrobacje wykonują ich cyfrowe modele. Niestety, jeśli zdejmiesz z ekranu łaskawą zasłonę taśmowego ziarna i analogowego rozmycia, obnażasz wszystkie niedostatki komputera: każdy nienaturalnie gładki ruch, każde nagięcie praw fizyki. Irzykowski pisał, że kino to ""widzialność obcowania człowieka z materią"", Godard powiedział, że kino to ""prawda 24 klatki na sekundę"". Lee pokazuje nam z kolei ""widzialność obcowania komputera z materią"", jego kino to ""kłamstwo 120 klatek na sekundę"".  Okej, jest w ""Bliźniaku"" kilka momentów, sugerujących, że Lee faktycznie wytyczna nową ścieżkę kina. Tu jakiś niestandardowy pomysł na inscenizację, tam jakiś niespotykany ruch kamery. Najbardziej podoba mi się ujęcie, w którym Smith i Winstead czołgają się przez wnętrze ostrzeliwanego sklepu, a wokół nich w zwolnionym tempie wirują eksplodujące produkty spożywcze. To tyleż mrugnięcie do historii kina, remiks Johna Woo z finałem ""Zabriskie Point"", co jakiś nowy posmak. Wszystko jest bowiem ostre, czytelne, nad-widoczne: każdy detal, każdy niuans. I to przeładowanie płynącymi z ekranu informacjami naprawdę ekscytuje.       Mary Elizabeth Winstead,  Will Smith  Paramount Pictures Szkoda więc, że reszta filmu ekscytuje mniej. Żal na takie tytuły kogoś o renomie Lee. Tym bardziej, że podobne ""Bliźniaki"" kręcą zwykle goście z ławki rezerwowych: jakiś Robert Schwentke, jakiś Jonathan Mostow. Może pamięć mnie myli, ale wydaje mi się, że ciekawszym - a przynajmniej zabawniejszym - filmem o klonowaniu znanego aktora był już chyba nawet ""6-ty dzień"" z Arnoldem Schwarzeneggerem. Przypominam: widowisko wyreżyserowane przez faceta bez dwóch Złotych Lwów i dwóch Oscarów, za to z takimi hitami jak ""Turner i Hooch"" oraz ""Stój, bo mamuśka strzela"" na koncie. Roger Spottiswoode kontra Ang Lee? Jeden do zera. Kto by pomyślał. "
Wojna o prąd (2017),5,"W 2011 roku scenariusz ""Wojny o prąd"" znalazł się na prestiżowej Czarnej Liście - zestawieniu najlepszych nieprzeniesionych dotąd na ekran tekstów krążących po Hollywood. Kiedy po kilku latach dzieło Michaela Mitnicka doczekało się nareszcie realizacji, opowieść o technologicznym wyścigu między Thomasem Edisonem a George'em Westinghouse'em ponownie zelektryzowała środowisko filmowe. Recepcja była jednak tym razem zgoła inna: zdaniem krytyków ""Wojna"" okazała się jednym z bardziej rozczarowujących tytułów sezonu. Reżyser Alfonso Gomez-Rejon winą za niepowodzenie obarczył wówczas producenta Harveya Weinsteina, który rzekomo brutalnie okaleczył film w montażowni. Utwór powtórnie trafił do postprodukcji, ale tym razem pieczy nad nią nie sprawował już skompromitowany hollywoodzki magnat. Finalny efekt wciąż wydaje się jednak dyskusyjny. Choć stworzono go z wysokiej jakości składników, to  paradoksalnie nie sumują się one w wielkie kino.        Weinstein Company, TheFourth Floor ProductionsFilm RitesBazelevs Production  Czego tu nie ma! Elektryfikacja jako otwarcie kolejnego rozdziału w dziejach ludzkości, bezpardonowa walka o miano nowego Prometeusza, pełen gorzkich kompromisów sojusz nauki i biznesu, mankamenty życia pod jednym dachem z wizjonerem, czarny PR i fake newsy, wreszcie cienka granica między geniuszem a hochsztaplerstwem. Wszystkie te intrygujące wątki mogłyby prawdopodobnie w pełni wybrzmieć, gdyby ""Wojna o prąd"" była miniserialem. W filmie kinowym (i to zadziwiająco krótkim jak na tak rozbudowaną, rozgrywającą się na przestrzeni kilku dekad historię) nie ma czasu, by pochylić się m.in. nad skomplikowanym, naznaczonym tragedią życiem prywatnym Edisona albo postacią ekscentrycznego wynalazcy Nikoli Tesli (Nicholas Hoult), który odegrał kluczową rolę w tytułowym konflikcie. W efekcie dzieło Gomeza-Rejona zaczyna przypominać rozciągnięty do 100 minut zwiastun: pulsujący energią, gwarantujący ucztę dla oczu, a przy tym powierzchowny, nieco chaotyczny i pozostawiający ostatecznie uczucie niedosytu.        Weinstein Company, TheFourth Floor ProductionsFilm RitesBazelevs Production  Szkoda tym większa, że zrealizowane z malarskim zacięciem zdjęcia Chung-hoona Chunga zasługują na worek nagród, zaś Benedict Cumberbatch i Michael Shannon stworzyli bardzo dobre, zniuansowane kreacje. Pierwszemu przypadła rola Edisona - wybitnego naukowca, a zarazem łaknącego poklasku aroganta i egocentryka postępującego w myśl zasady ""cel uświęca środki"". Grany przez gwiazdę ""Zakazanego imperium"" Westinghouse - wpływowy biznesmen, który zbił majątek na produkcji hamulców - wydaje się osobą znacznie bardziej skłonną do konsensusu i współpracy. Kiedy jednak zajdzie potrzeba, potrafi grać  równie nieczysto co rywal. Tym, co łączy obu mężczyzn, jest szczera fascynacja nauką, a także świadomość, że pełni ona rolę lokomotywy ciągnącej za sobą cywilizację. W bodaj najlepszej scenie filmu Westinghouse prosi konkurenta, aby ten opowiedział mu o kulisach wynalezienia żarówki. Wraz z rozwojem historii na twarzy mężczyzny pojawia się zachwyt pomieszany ze zdumieniem oraz zazdrością. Przemysłowiec zdaje sobie sprawę, że połączenie jego portfela oraz zdolności Edisona mogłoby zaowocować ponadczasowymi osiągnięciami.        Weinstein Company, TheFourth Floor ProductionsFilm RitesBazelevs Production  ""Wojna…"" pokazuje, że przełomowe odkrycia rzadko kiedy stanowią dzieło jednego człowieka. Zazwyczaj stoi za nimi sztab zapaleńców i marzycieli, którzy gotowi są spędzić całe lata w urągających zasadom BHP laboratoriach oraz warsztatach. Niestety, rzadko kiedy wszyscy ojcowie sukcesu mogą liczyć na równe uznanie. Historia bywa przewrotna, a życie niesprawiedliwe. Cała nadzieja w kinie, które po latach może przywrócić pamięć o bohaterach. "
"Zdychaj, tatulku! (2018)",2,"Pablo Picasso miał kiedyś powiedzieć, że dobrzy artyści kopiują, a wielcy kradną. Choć słowa te wielokrotnie znajdowały potwierdzenie w rzeczywistości, nie brakuje twórców będących niechlubnymi wyjątkami od reguły. Kirill Sokolov, który w swoim debiucie pełnymi garściami czerpie z dorobku bardziej utalentowanych kolegów po fachu, jest tego wzorcowym przykładem. Trudno bowiem mówić o szlachetnej inspiracji, kiedy niemal każdy element dzieła przywodzi na myśl jakiś inny tytuł. I żeby była jasność — nie chodzi tu o żadne nowofalowe perełki, zapomniane klasyki japońskiej kinematografii czy niecieszące się uznaniem krytyków, lecz mające swój urok włoskie pulpy. Błyskotliwe połączenie tych elementów mogłoby zachwycić widownię. Młodego reżysera nie interesuje ani twórcze sięganie do historii kina, ani zaproszenie odbiorcy do udziału w postmodernistycznej grze skojarzeń. Nie chodzi mu nawet o pochwalenie się kinofilską erudycją. Za punkt honoru postawił sobie za to całkowicie odtwórcze wykorzystanie fragmentów ulubionych filmów: ""Przekrętu"" Guya Ritchie'ego, ""Kill Billa"" (ale tylko pierwszej części) i ""Django"" Quentina Tarantino oraz ""Trainspottingu"" Danny’ego Boyle’a.        White Mirror Film Company  Oczywiście w samym nawiązywaniu do akurat tych dzieł nie ma niczego złego. Problemem jest sposób, w jaki Sokolov się do tego zabiera. Gdyby przerysowana przemoc i teledyskowy montaż służyły mu jedynie jako środki do opowiedzenia oryginalnej historii, nie miałabym nic przeciwko. Niestety, człowiekowi stojącemu za kamerą ""Zdychaj, tatulku!"" wyraźnie brakuje gawędziarskiego talentu, jakim cieszą się jego idole, nie ma też ucha do dialogów. Co za tym idzie, nie dysponuje on niczym, co mogłoby przyciągnąć uwagę widza. Bohaterowie pozbawieni są elementarnej głębi psychologicznej, a jedyne, co napędza ich do działania, to torba pieniędzy (okej, mogę sobie wyobrazić, że istnieją ludzie gotowi poświęcić swoje ideały dla kilkuset tysięcy dolarów, ale akurat ci nie znają żadnych granic: przyjaźń, miłość czy więzy rodzinne nie mają dla nich najmniejszego znaczenia). Na ich tle zapewne miał się wyróżniać protagonista, lecz i w tym przypadku musimy Sokolovowi uwierzyć na słowo. Matwiej (Aleksandr Kuznetsov), który pewnego dnia puka do drzwi ojca swojej dziewczyny, wpływowego oficera policji, skrywa za plecami młotek. Fakt ten powinien wzbudzić wątpliwości co do czystości jego intencji. Reżyser ma na to jednak proste rozwiązanie: ubiera chłopaka w bluzę z ogromnym logiem Batmana. Po co silić się na rozbudowywanie postaci, skoro wszystko można załatwić jedną komiksową referencją?        White Mirror Film Company  Teoretycznie film Sokolova ma wszystko, co miłośnicy czarnych komedii lubią najbardziej. Krew tryska fontannami, głowy bohaterów są pełne makabrycznych pomysłów na zadanie przeciwnikowi bólu, a dialogi skrzą się wulgaryzmami. W praktyce, jak na historię mającą zapewnić widzowi niezobowiązującą zabawę, ""Zdychaj, tatulku!"" jest dziełem niemiłosiernie nużącym. Winę za to w równej mierze ponosi zapatrzenie reżysera w zachodnich twórców i bezmyślne kopiowanie ich stylu, co totalne zignorowanie wątków, które mogłyby nadać produkcji autorskiego rysu. Wprawdzie Sokolov kilkakrotnie robi podejście do poważnych tematów, jak korupcja w policji czy sytuacja społeczna kobiet, jednak za każdym razem prześlizguje się po nich, wracając na bezpieczne terytorium kina rozrywkowego. Rzecz jasna nie oczekiwałam traktatu o miejscu człowieka w autorytarnym państwie na miarę ""Lewiatana"" Andrieja Zwiagincewa. Byłoby jednak miło, gdybym dostała coś więcej niż krwawą jatkę bezwstydnie ściągniętą od Quentina Tarantino. "
I młodzi pozostaną (2018),8,"Zwiedził Śródziemie, zarażał ""Martwicą mózgu"", spojrzał w oczy ""King Kongowi"". Teraz Peter Jackson zagląda w sam środek wojennego piekła. Na stulecie zakończenia I wojny światowej ekipa Nowozelandczyka wyczyściła 100-godzinny materiał filmowy z archiwum Imperial War Museum, przejrzała 600 godzin wywiadów BBC sprzed pół wieku przeprowadzonych z 200 weteranami (ostatecznie wykorzystując wypowiedzi 120 z nich). Jakby tego było mało, Jackson zintegrował kilometry dokumentalnego obrazu, polecił oczyścić go ze skaz, pokolorować, dopełnić pędzący klatkaż, nadając mu pożądaną dziś płynność. Z widzianych na ekranie niemych ust wyczytał słowa, drugoplanowemu otoczeniu również nadał dźwięki. Techniczne manipulacje archiwalnymi materiałami swoim rozmachem onieśmielają, lecz dopiero reżysersko-montażowe mistrzostwo czyni z pourywanych dokumentów atrakcyjną poznawczo, pełną dramatycznych detali opowieść.        WingNut Films ""I młodzi pozostaną"" to dokument o Wielkiej Wojnie przyjmujący żabią perspektywę. Pojedyncze emocje anonimów na froncie zachodnim składają się na wielką opowieść o ludzkim doświadczeniu; są dalece ważniejsze niż geopolityka, odezwy generałów, statystyki potyczek i plany zrównanych z ziemią miast. Nie słychać tu jednak ckliwego tonu i romantycznego patosu. Nie czuć też, że ktoś szantażuje nas martyrologią lub przekonuje do jedynie słusznej wersji historii. To raczej prywatne – wolne zarówno od maniery Hollywoodu, jak i od historycznej nomeklatury – doświadczenie pionków na wojennej szachownicy zajmuje pierwszy plan.  Jedną warstwę stanowią żołnierskie przeboje (przede wszystkim brytyjskich, głównie nastoletnich) rekrutów. Prowadząca na manowce gorączka wojenna, ekspresowe szkolenie, okopy, nieokreślona linia frontu, bezsensowna hekatomba, a następnie powrót do domu i wyparcie przelanej krwi przez witające w ojczyźnie społeczeństwo. Warstwa druga to już wrażenia i reminiscencje, szaleństwo zmysłów i czysta fizyczność: wszędobylski hałas, który nie chce ustać, zgrzyt czołgów, śmiercionośne bagno zamiast pola bitwy, krzyki przypadkowych ofiar, piski podżerających leżące ciała szczurów, walka z wszami, walka o pozory higieny, walka z chorobą, zimnem i strachem. Obrazki, których nie da się zapomnieć. I czyny, o których nie chce się mówić.        WingNut Films W tym smutnym kontekście największą zasługą Jacksona okazuje się jego empatia. Reżyser pozostawia pole do popisu naszej wyobraźni, a każdy sugestywny opis wojennej makabry czytamy przez pryzmat poobijanych sumień młodych zagubionych żołnierzy. Suma pracy anonimowych operatorów sprzed wieku ukazuje próby zachowania człowieczeństwa na wojnie. W ""I młodzi pozostaną"" nieposiadające imienia i nazwiska ludzkie pionki są tylko narzędziem, trzciną na wietrze historii, ofiarą nieświadomą politycznej sytuacji i pozbawioną nienawiści do przeciwnika. Choć można wkładać w kij mrowisko, pytając, czy hurraoptymistyczny patriotyzm rekrutów świadczy o nich najlepiej, to już etyczna podszewka samego filmu nie pozostawia wątpliwości. Jackson podtrzymuje autorytet wypowiadających się, lecz niewidocznych na ekranie gadających starców. Poprzez próbę twórczego przyjrzenia się dokumentom historii, z szacunkiem ożywia duchy przeszłości.  Dyskusję wzbudzi forma filmu. Dla jednych podejrzanie niezarośnięte, wygładzone, jak gdyby zdjęte z porcelany twarze oraz dziwnie ""doklejone"" do kadru, nazbyt płaskie kolory zbudują dystans. Dla innych, przeciwnie, nawet niedoskonałe odejście od czerni i bieli dokumentalnych nagrań pogłębi niepokój i przerażenie. Podobnie jak w efekcie tzw. ""doliny niesamowitości"", tolerowanie cyfrowych ingerencji zależy od indywidualnej percepcji widza. Cudowne jest jednak, że w filmie Jacksona nawet technologiczne wątpliwości świetnie tematyzują dylematy wyruszającego w przeszłość dokumentalisty. Ile jest w stanie wyciągnąć z historii? Czy jej egzotyczność da się wiernie oddać na ekranie? W jakim stopniu kino pomaga, a na ile zapośrednicza przekaz? Wreszcie: czy daje jakąkolwiek pewność poznania?"
Dogonić marzenia (2019),3,"Nie dajcie się zwieść. Choć ""Dogonić marzenia"" korzysta z uniwersalnej dramaturgii (por. ""Najlepszy""), dzieli feministyczną tematykę z ""Maiden"" i hołduje dziewczyńskiej krnąbrności rodem z ""Ja, Tonya"", to w filmowym wyścigu pozostaje daleko za wychwalanymi krewniakami. Reżyserskiemu debiutowi Rachel Griffiths taryfę ulgową mogą przyznać tylko konkretne adresatki: kilku(nasto)letnie buntowniczki znajdą na ekranie wystarczającą motywację do spełniania marzeń. Aż tyle? Tylko tyle.        Screen Australia Wdowiec, dziesięcioro dzieci i jeden sportowy temat przy rodzinnym stole. Tak zaczyna się biografia – najmłodszej z tego hałaśliwego grona – Michelle Payne (Teresa Palmer), pierwszej w historii kobiety, która zwyciężyła gonitwę Melbourne Cup. Najbardziej prestiżowy wyścig konny w Australii od początku stanowi szczyt pragnień równie utalentowanej, co upartej dziewczyny. Nawet jeśli nie macie zielonego pojęcia o historii jeździectwa i nie sprzedaliście duszy diabłu bukmacherki, już po pierwszych scenach odgadniecie, że wychowywana na dżokejkę dziewczyna dopnie swego. Na jej drodze staną konserwatywne oczekiwania apodyktycznego, lecz kochającego patriarchy (wylewny jak zawsze Sam Neill). Sprawy nie ułatwi rodzinna tragedia, zagrażająca życiu kontuzja Michelle i ryzykancka porywczość dziewczyny na torze. Największą przeszkodą okaże się jednak seksizm paraliżujący zdominowaną przez mężczyzn branżę.        Screen Australia Zadziwiające, że mimo wpisanych w życiorys Payne sportowych, obyczajowych, emancypacyjnych konfliktów, filmowa całość osiąga zaledwie pokojową temperaturę. Narracyjna grzeczność, pełna szablonowych zagrań fabuła oraz pokrzepiająca, niemal sentymentalna forma rodem z produkcji Hallmarku sprawiają, że problematyzowane tu kwestie ważą tyle, co piórko, a napięcie odwraca się na pięcie i znika. ""Dogonić marzenia"" to jeden z tych gatunkowych fabrykatów, w których aforyzmy z przeszłości towarzyszą z offu podnoszącej się z kolan sportsmence. Przesłodzone pop-szlagiery w głośnikach dosłownością opisu sprawiają, że nasze szare komórki jeszcze bardziej szarzeją (w przeciwieństwie do CGI-owych promieni zachodzącego słońca w scenach treningu, chyba inspirowanych landszaftami z salonu mojej babci).  Można odnieść wrażenie, że twórcy sami nie wierzą, by emanujące z ekranu wytrwałość, odporność na ból, skupienie i pasja godnej podziwu bohaterki wystarczały za motywacyjny manifest. Pewnie stąd tautologiczne partie dialogowe w ustach Michelle, dodatkowo wyrażające jej wolę walki... Obawiam się także, że umowny montaż (tło!) w sekwencjach wyścigów nie pozwolą wejść w rytm sportowego widowiska, a poczciwe wątki komediowe zadowolą chyba tylko najmłodszych z Was. Rodziców skonsternować może realizowana zaskakująco konsekwentnie apologia osiągania celu za wszelką cenę – również za cenę zdrowia.        Screen Australia Obojętna na porywy serca Michelle nie daje się wynieść na polityczne barykady – na tym polega jej niezależność. Wolny od hagiografii feminizm w jej wydaniu woła o równość, szacunek i tolerancję na sportowym ringu, a o rodzinne wartości poza nim. To, co w filmie razi, to niemal zupełne pominięcie etycznego aspektu zaangażowania zwierząt do (nie raz śmiercionośnej) dyscypliny sportowej. Reżyserka nie ujmuje w kadrze dżokejów biczujących wierzchowce – co jest zrozumiałe, lecz zalatuje obłudą. Australijska twórczyni ignoruje drażliwą dla branży kwestię traktowania koni (jak na ironię, Darren Weir, pierwowzór występującego w filmie trenera ogierów, po premierze dopisał do filmu niechlubne postscriptum). Symptomatyczne, że życie ekranowej Michelle upływa wyłącznie pod znakiem rywalizacji. Drogę do zwycięstwa zdaje się pokonywać nie w dojrzałym, międzygatunkowym duecie, a solo. Kluczowa relacja ze zwierzęciem o dumnym imieniu Prince of Penzance przypomina pozowanie do zdjęcia na okładkę czasopisma. Więcej dowiadujemy się o wilgotności wyścigowego toru niż o kondycji lub charakterze czempiona. Fakt, że na liście sponsorów filmu znajdziemy firmę bukmacherską oraz czołową instytucję organizującą wyścigi konne w Australii, mówi o filmie Griffiths  więcej, niż ona sama chciałaby przyznać."
Rzeka (2018),7,"Reżyser Emir Baigazin zabłysnął w 2013 roku debiutanckimi ""Lekcjami harmonii"", które przyniosły mu m.in. dwie nagrody na Berlinale oraz laur dla najlepszego filmu azjatyckiego podczas Warszawskiego Festiwalu Filmowego. Kazach wyjechał z Polski bogatszy także o cenne znajomości, o czym może świadczyć fakt, iż jego najnowsze dzieło zostało dofinansowane m.in. przez PISF. ""Rzeka"" - budząca skojarzenia zarówno biblijnymi przypowieściami jak i twórczością Jorgosa Lantimosa - to przedsięwzięcie jednocześnie lokalne i międzynarodowe. Nakręcone pośród  spalonych słońcem stepów z miejscowymi naturszczykami w rolach głównych, a przy tym na tyle uniwersalne, by mogli je zrozumieć widzowie pod każdą szerokością geograficzną.        Polski Instytut Sztuki FilmowejMadantsNorsk Filmproduksjon A/S  Bohaterem filmu jest Aslan (Zhalgas Klanov) - najstarszy z pięciu braci mieszkających wraz z rodzicami na pustkowiu, z dala od skupisk ludzkich. Pod nieobecność surowego ojca  poczciwy młodzieniec ma dopilnować, by rodzeństwo sumiennie wypełniało gospodarskie obowiązki i zdobyło podstawową edukację. W wolnych chwilach chłopcy grają w chowanego i zbijaka albo odpoczywają nad brzegiem położonej nieopodal rzeki. Wypełniona znojem i monotonią, a zarazem pozbawiona większych zgryzot egzystencja familii zostaje zakłócona przez niespodziewaną wizytę kuzyna Kanata. Pochodzący z dużego miasta dzieciak sprowadza do domku na stepach takie diabelskie wynalazki jak telewizja, gry wideo, Internet czy… pieniądze. Przy okazji doprowadza do konfliktu między braćmi, którzy zaczynają kwestionować narzucony przez patriarchę kierat.        Polski Instytut Sztuki FilmowejMadantsNorsk Filmproduksjon A/S  Utwór Bajgazina można czytać jako alegoryczną opowieść o konflikcie między naturą a cywilizacją, tradycją a nowoczesnością. To również medytacja nad ludzkim zachowaniem zmieniającym się pod wpływem technologii, a także film o buncie przeciwko opresyjnemu systemowi, w którym narzędziami kontroli są przemoc i szantaż. Widzowie szukający w kinie kontemplacji zamiast akcji trafili pod właściwy adres. Reżyser lubi, gdy ekranowa atmosfera bierze górę nad zapisaną na kartach scenariusza historią, a zamiast bohaterów przemawiają starannie skomponowane, urzekające urodą kadry. Autorską powściągliwość słychać również w warstwie dźwiękowej. Poza króciutkim chóralnym motywem napisanym przez Justynę Banaszczyk soundtrack wypełniają głównie odgłosy otoczenia: podmuchy wiatru, brzęczenie owadów, szum wody płynącej w tytułowej rzece. Ta ostatnia wyrasta w filmie na symbol przyrody: majestatycznej, istniejącej poza czasem, równie urokliwej co okrutnej.        Polski Instytut Sztuki FilmowejMadantsNorsk Filmproduksjon A/S  ""Rzeka"" to finałowa odsłona tzw. Trylogii Aslana, w skład której wchodzą również wspomniane ""Lekcje harmonii"" oraz zrealizowany w 2016 roku ""Zraniony anioł"". Wszystkie trzy utwory łączy motyw nastolatków żegnających się w bolesny sposób z dzieciństwem. Inscenizując rytuały i zabawy swoich bohaterów, reżyser kolejny raz potwierdza wielki talent do prowadzenia młodych aktorów. Jego spojrzenie na okres dojrzewania - choć nacechowane autentyczną ciekawością oraz cierpkim poczuciem humoru - ma w sobie coś głęboko pesymistycznego. Kazach zdaje się mówić, że dorosłość zaczyna się momencie, gdy ofiara zamienia się w oprawcę. "
Atlantyda (2019),8,"Przyszłość to kawałek zbutwiałego linoleum. Zachód słońca pokolorowany zaciekami, łuszczącą się farbą, dogasającym kopciuchem i trupem, który zespolił się w jedno z własną podkoszulką. Ukraina wygrała wojnę, ale kosztem wielkiego przeistoczenia. Jej ziemia jest skażona, fabryki i kopalnie zrujnowane, ludzie pogrążeni w depresji. ""Dziesięć lat zajęło nam oczyszczenie tego kraju z sowieckich mitów i propagandy"" – mówi jeden z bohaterów ""Atlantydy"". Czasu na przywrócenie brakującego ciepła i światła może już jednak zabraknąć.  Art-house'owa postapokalipsa w wykonaniu Valentyna Vasyanovycha budzi zachwyt. Ze wstydem i oporem, bo egzaltacja kompletnie nie pasuje do surowej tonacji tego filmu. Dominują szarość, barwy wyjałowionej gleby i spalonej trawy, ciężar plujących ogniem zakładów metalurgicznych. Każdy kadr zaplanowano z niebywałą pieczołowitością: w statycznych, horyzontalnych kompozycjach ludzkie figurki przechodzą przez kolejne plany, detale spinają się w całość bez widocznych gołym okiem szwów, kamera rusza się bardzo rzadko i robi to tak płynnie, że w ogóle nie zaburza ""maszynowego"" rytmu całości. Widać, że ""Atlantyda"" wyszła spod ręki autora zdjęć do arcydzielnego ""Plemienia"". Jako film kształtujący wizję świata głównie za pomocą obrazów – ubogi w dialogi, emocje i gesty – przypomina jakiś fantastyczny, malowany latami ciąg abstrakcyjno-figuratywnych płócien. Behawioralną czystość dzieli natomiast z chłodnym kinem Akiego Kaurismäkiego. Jakby Vasyanovych miał na drugie imię Obcość.  Paradoksalnie, cała ta zimna abstrakcja służy w ""Atlantydzie"" tropieniu miłości i sensu w świecie zniszczonym przez przemoc, co w przypadku innej, bardziej dosłownej poetyki mogłoby się skończyć melodramatycznym kiczem. Zaczyna się sceną nakręconą w podczerwieni – gdzieś na pustkowiu odbywa się egzekucja, czaszkę człowieka rozbija kolba karabinu, ciało ląduje w grobie, który samo sobie przed chwilą wykopało. Błyskawicznie zmieniamy jednak punkt widzenia i już jest po wojnie. Dwaj mężczyźni – młodzi weterani – próbują odegnać widmo stresu pourazowego monotonną pracą w hucie stali. To właśnie tutaj po raz pierwszy pojawia się, obecne w filmie na wielu poziomach, pytanie o właściwe sposoby umierania: czy lepiej jest zniknąć, rozpuścić się w świecie i dla świata, czy zyskać godność i pamięć w ziemi, obok podobnych nam rozkładających się kości i wysuszonych mumii? I czy ma to w ostatecznym rozrachunku jakiekolwiek znaczenie?  Bo ten z bohaterów, który przetrwa powojenne nawarstwienie nerwic, zacznie jeździć razem z grupą wolontariuszy w poszukiwaniu masowych grobów. W upstrzonej minami i pozbawionej życia frontowej zonie leżą obok siebie żołnierze ukraińscy, rosyjscy, donieccy, ługańscy. Różne naszywki, ten sam stan rozkładu. ""To jak praca archeologów"" – mówią bohaterowie. Z tą różnicą, że wykopywani mają przy sobie nowe smartfony. Dla wielu widzów długie i ekstremalnie drastyczne ujęcia zwłok na stołach prosektoryjnych mogą być czymś trudnym do wytrzymania. Tyle że w nagromadzeniu śmierci, mroku, wilgoci i rozkładu da się odnaleźć pewną metodę – środek wiodący do tak wielkiego zobojętnienia, że aż robi się miejsce na gwałtowne i niespodziewane wejście życia. W zaginionym świecie – utopionej Atlantydzie, gdzie po równi dostaje się roślinom, budynkom, maszynom i ludzkim ciałom – na czarnych trupich workach kiełkuje nadzieja. Powraca ciepło, kości na nowo obrastają mięsem, brudne fotele nasiąkają wonią parzonej kawy i nagiej skóry. Nie zobaczymy tego oczywiście gołym okiem, ale w szkiełku termowizora. Tego samego, który w otwarciu filmu zwiastował katastrofę, a teraz bielą i czerwienią maluje wyspy miłości pośrodku zastygłych ruin.  Jest w końcu ""Atlantyda"" prawdziwą kopalnią kapitalnych filmowych pomysłów i wizualnej osobliwości. To tutaj zobaczyłem scenę pocałunku skomponowaną tak genialnie, że pozostanie ze mną na długie jesienne miesiące. Tutaj odbywa się najdziwniejszy pogrzeb świata, a ludzie zażywają kąpieli w wielkich łychach rozbebeszonych koparek. Tutaj radziecki klasyk awangardowego kina – Dżiga Wiertow – powraca jako epitafium dla upadającego przemysłu i dymiących kominów fabrycznych. I to wszystko w ramach jednego, wolnopłynącego ciagu długich obrazów, które rzeczy martwe nasycają niezwykłą intensywnością i pomysłowością. Jeśli więc nie umiem ze spokojnym sumieniem powiedzieć, że ""Atlantyda"" jest arcydziełem, to na pewno widzę w niej majstersztyk osobności. Dowód na to, że kino ma się u naszych poturbowanych sąsiadów bardzo dobrze. I że powinniśmy się mu przyglądać z wytężoną, empatyczną uwagą. Inaczej możemy przegapić coś, co na zawsze odmieni oblicze jałowej ziemi. Ziemi filmowej, oczywiście."
Zgubiłam swoje ciało (2019),8,"Jeśli podstawową frajdę z opowieści daje Wam możliwość spojrzenia na świat cudzymi oczami, na seansie ""Zgubiłam swoje ciało"" dłonie same złożą się do oklasków. To kino opowiadające o czymś zwykłym, lecz przyjmujące niezwykłą perspektywę. I wyciągające z tego eksperymentu wszelkie możliwe profity.  Pięć palców i nadgarstek – oto główna bohaterka debiutu Jérémy'ego Clapina. W jednej z pierwszych scen dłoń uwalnia się ze szpitalnej lodówki, by rozpocząć eskapadę w poszukiwaniu amputowanego właściciela. Niepozorny rysunek poklatkowej animacji łączy wówczas różne perspektywy, a pierwszoosobowym spojrzeniem dysponują - na zmianę - dłoń próbująca wyrwać się z foliowego worka oraz turlającą się gałka oczna. Ta cokolwiek makabryczna prowokacja przyjemnie drażni szare komórki i problematyzuje kluczowe dla filmu kwestie. Czemu oglądamy część (organ) zamiast całości (osoby)? Kto tu jest postacią, kto narratorem? O czym myśli dłoń, do czego dąży i czego pragnie? Wreszcie, gdzie jest jej właściciel i co mu się przytrafiło?  Pełna niebezpieczeństw przeprawa przez dachy, labirynty i podziemia paryskiej metropolii wiedzie także przez dotychczasowe życie właściciela kończyny – chłopaka z Afryki Północnej, który, odkąd stracił rodziców, próbuje wiązać koniec z końcem w Paryżu. Godne kina sensacyjnego, ilustrowane realistyczną kreską przygody pięciopalczastej przeplatają impresyjne migawki z przeszłości. Kolejne przeszkody i bodźce na drodze bohaterki działają bowiem jak Proustowskie magdalenki. Tak samo przywołują emocjonalne powidoki, ożywiając widma lepszych czasów. Przesypujące się między palcami ziarnka piasku; przełączanie pilotem kanałów w domowym telewizorze; naciskanie klawiszy fortepianu; wodzenie palcem po powierzchni globusa; opór wiatru, gdy wystawić rękę przez okno samochodu... Dotyk jest oczywistym warunkiem i konsekwencją istnienia dłoni w oderwaniu od reszty ciała. Ów zmysłowy kontekst retrospekcji podkreśla przekonującą analogię między cielesnym ubytkiem chłopaka a jego emocjonalnymi stratami. Zarówno fizyczność, jak i psychika: obie uczestniczą w opłakiwaniu braków i dążeniu do kompletności. Obie próbują na nowo się odnaleźć.  Doznania i wspomnienia grają w animacji Clapina istotną rolę, o czym dodatkowo świadczy takie, a nie inne, wykorzystanie fonii. Bohater w dzieciństwie zapisuje dźwięki otaczającego go świata na magnetofonie, dopełniając sensualnego obrazu całości. W pewnym momencie dźwięk dominuje nad narracją, co najlepiej dowodzi kreatywności twórców. Wszakże w ""Zgubiłam swoje ciało"" fragment świadczy o całości, a metonimia jest pełnoprawnym narzędziem opowiadania. Mimo tych pobudzających ciekawość, stymulujących wyobraźnię zapośredniczeń, jak na dłoni widać wzruszenie i melancholię, tęsknotę za bliskimi, poczucie samotności i życiowe zwątpienie bohatera. Fałszem nie zalatuje też jego romantyczny poryw serca, a i na subtelny humor znajdzie się miejsce.  Zadziwia szalona pomysłowość realistyczno-magicznej fabuły Guillaume’a Lauranta (autora literackiego pierwowzoru i scenarzysty ""Amelii"" czy ""Bazyla. Człowieka z kulą w głowie""), która nie raz i nie dwa przykuje Was do fotela. Sensacyjność wybroni się sama, dodatkowych słów uznania domaga się za to inscenizacja niektórych scen. Odpowiednio mniejsze kadrowanie pozwala ujrzeć świat z żabiej perspektywy, powalczyć ze szczurem i zrównać się z gołębiem. W kluczowym dla fabuły krwawym wypadku nieistniejąca kamera wykonuje dreszczogenny balet, bawi się z widzem w kotka i myszkę, tak że pewnie nie jednemu serce podskoczy do gardła. W innej scenie niezapowiedziany romantyzm wybrzmiewa... przez domofon. Z mocą megafonu. Może stąd ta siła, że wybuch uczuć zgrabnie wpleciony zostaje w nudną prozę życia. Wybranka chłopaka dostaje zresztą wyśmienitą ekspozycję: najpierw słuchamy jej głosu, spory czas po tym mamy okazję oglądać jej plecy, razem z bohaterem nieładnie ją śledząc; najpierw spoglądamy – tak, tak! – jak dłoń przesuwa się po karku dziewczyny; na spojrzenie prosto w oczy zasłużymy jeszcze później.  Wybitnie pomysłowy, poetycki w najmniej spodziewanych momentach, trzymający za gardło, gdy nic tego nie zapowiada, odkrywający optykę, o jakiej nam się nie śniło. Taki jest film Jérémy'ego Clapina. Niezwykły film o bardzo zwykłym człowieku. "
Pierwsza miłość (2019),6,"Bokser, który dowiaduje się, że ma guza mózgu i wkrótce umrze. Dziewczyna zmuszona do pracy jako prostytutka, która, gdy tylko przestaje być naćpana, miewa wizje półnagiego ojca wyłaniającego się spod prześcieradła niczym złowrogi duch z japońskich horrorów. Skorumpowany policjant, który wchodzi w układ z członkiem yakuzy planującym wyrolowanie swojego szefa. Chińska mafia, która ma na pieńku z japońskimi gangsterami. Co ich wszystkich łączy? Wyobraźnia Takashiego Miike, który postanowił stworzyć szaloną i bezpretensjonalną rozrywkę, pełną nieoczekiwanych zwrotów akcji i przemocy o komiksowej stylistyce.  ""Pierwsza miłość"" nominalnie jest filmem fabularnym. Scenariusz Masy Nakamury zawiera mocno pokręconą intrygę, w której większość bohaterów gra na dwa fronty, próbując osiągnąć własne cele niezależnie od tego, czego oczekują inni. Jest to jednak zasłona dymna. Intryga składa się bowiem z tak absurdalnych elementów, że każdy próbujący ją śledzić w pełnym skupieniu, szybko nabawi się bólów migrenowych. Motywacje większości bohaterów są mocno umowne. Postacie zostawione na pewną śmierć wykazują się niespożytymi siłami witalnymi. A zwroty akcji wyciągane są przez reżysera niczym króliki z kapelusza magika, gdy tylko twórca poczuje ochotę zamieszania w głowach widzów.  Nie jest to wynik nieudolności, lecz przemyślana strategia. ""Pierwsza miłość"" jest niczym cyrkowe przestawienie, gdzie fabuła jest tylko pretekstem pozwalającym łączyć w jedną całość wygłupy klaunów, zapierające dech wyczyny akrobatów i budzące dreszcze popisy treserów drapieżnych zwierząt. Zamiast nich Miike oferuje strzelaniny, pojedynki na pięści i samurajskie miecze, psychodelię i wiele innych niespodzianek. ""Pierwsza miłość"" to film naszprycowany amfetaminą, frenetyczny. Reżyser nie stosuje taryfy ulgowej, idzie na całość, podkręcając kolejne sceny do granic możliwości.  Jeżeli znacie i lubicie jego poczucie humoru, doskonale odnajdziecie się w tym filmie. Wydaje się jednak, że ""Pierwszej miłości"" lepiej zrobiłoby, gdyby Miike miał nad całością większą kontrolę. Dawkowanie audiowizualnych stymulacji jest bowiem mocno nierówne. Są więc momenty zdecydowanie zbyt spokojne, gdzie aż prosiło się o to, by reżyser wyskoczył z jakimś nieszablonowym rozwiązaniem. Są jednak i takie sceny, w których wszystkiego jest za dużo, co powoduje przeciążenie zmysłów, a co za tym idzie wrażenie zmęczenia. Miike zdaje się też lepiej radzić sobie w sytuacjach, gdy może się skupić na dwóch postaciach. Żonglowanie kilkoma toczącymi się równolegle scenami akcji nie idzie mu płynnie, rozbija się na epizody, co prowadzi do rozchwiania schizoidalnej konstrukcji finałowego ""łubudu"".  Mimo tych niedociągnięć jest to jednak przednia rozrywka działająca pobudzająco lepiej od podwójnego espresso."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wspomnienia: Geneza „Obcego” (2019),8,"W kosmosie nikt nie usłyszy twojego krzyku? Nawet tam pobrzmiewa echo radości fanów ""Obcego - 8. pasażera Nostromo"" na wieść o tym, że Alexandre O. Philippe  stworzył dokument o arcydziele Ridleya Scotta. Autor najbardziej geekowego porno ostatnich lat, czyli ""78/52"" (w całości analizującego prysznicową scenę z ""Psychozy""), znów oddaje dziesiątej muzie to, co jej się należy. Widzom zaś serwuje fascynujący wykład z alienologii, po wysłuchaniu którego zapewne jeszcze raz (żeby tylko!) zechcą skonfrontować się z powstałym dokładnie 40 lat temu, jednym z najgłośniejszych horrorów w dziejach.Początkiem, środkiem i końcem dokumentalnego śledztwa jest Sami Wiecie Która Scena. Ta, w której śmierć i narodziny trzymają się za rękę, a tzw. krąg życia ulega brutalnemu zniekształceniu. Philippe ponownie fiksuje się na szokującej scenie-niespodziance, która zapisała się na kartach historii kina. Niczym nowofalowe ""szczury filmoteki"", bez końca ogląda ten sam film, lecz zamiast iść w interpretacyjne fantazje i teorie spiskowe rodem z ""Pokoju 237"", argumenty potwierdzające wielkość tego kina woli wyciągać od innych. Wykorzystuje archiwalne nagrania i przeprowadza wywiady z żyjącą częścią ekipy, ale także wykorzystuje komentarze zakochanych w dziele Scotta historyków kina, dziennikarzy filmowych, podcasterów. Kolektywna opowieść traktuje o kolektywie. ""Wspomnienia: Geneza Obcego"" dowodzi, że genialne dzieło filmowe nie powstaje w mgnieniu oka, jest efektem blokad i zawahań wielu twórczych osobowości.   Odpowiedzialny za zalążek scenariusza Roger Corman wspomina więc o pomocnych znajomościach Alejandra Jodorowskiego, aktorzy Tom Skerritt i Veronica Cartwright  zaśmiewają się z makabrycznych kuluarów narodzin kosmity, a producent Ronald Shusett z dziecięcym entuzjazmem uświadamia, że początkiem tytułowego monstrum był ni mniej, ni więcej gwałt. Obok kolejnych gadających głów najważniejszy okazuje się jednak nieżyjący duet Dan O'Bannon – H.R. Giger. Ten pierwszy wymyślił ksenomorfa, ten drugi nadał mu kształt, obaj byli katalizatorem artystycznej ekspresji Ridleya Scotta. Jednak co zainspirowało tych dwóch oryginałów? Powiedzieć, że starożytne fantazje Lovecrafta, deformacje z płócien Francisa Bacona i literacki pierwowzór ""Coś"" Johna Carpentera, to nic nie powiedzieć. Aż dziw, że mieszanka wpływów z greckiej mitologii, egipskiej ikonografii czy prozy Josepha Conrada dała tak wybitną kompozycję. Inspiracje rodem z amerykańskich komiksów każą z kolei zapytać o definicję plagiatu. Kto wie, czy gdyby uwolnić O'Bannona od problemów z jelitami i owadzich fobii, popkultura wyglądałaby dzisiaj tak samo...   Alexandre O. Philippe nie ogranicza się więc do pytania ""Jak?"", ale drąży głębiej, pytając ""Dlaczego?"". Jeśli sięga czasem po konwencję making-offu, pokazuje rysopisy Scotta, koncepcyjne ilustracje Gigera i ustępy ze scenariusza O'Bannona, to tylko po to, by ożywić egzegezę ukochanego filmu. Zestawiająca twórczość Roberta Altmana analiza szerokości kadru i ruchów kamery, do tego umieszczenie ""Obcego"" na tle innych horrorów, psychologia ludzkich koszmarów, kontekst kulturowy Ameryki i rzeczywistość społeczna lat 70. sumują się w wideoesej dający niemal grzeszną przyjemność rozmowy i hołdujący możliwościom gatunkowego rytuału. Bez akademickiej hermetyczności i elitarnych uprzedzeń, za to z fanowską energią. Obcy jako wcielenie buzujących wówczas lęków przed seryjnym mordercą? Proszę bardzo. Załoga Nostromo jako (spóźniona o dekadę) metafora klasowych napięć? Odhaczone. Ksenomorf jako mściciel za grzechy kapitalizmu?  Maszynka z wyprzedzeniem mieląca patriarchat? Do tego jeszcze postkolonialny żniwiarz i oraz symbol drapieżnej seksualności? Pewnie o czymś zapomniałem.   Pal licho reżyserowaną scenę w prologu i zupełnie zbędną scenografię symulującą naszą obecność na pokładzie Nostromo. Nie wiem po co, nie wiem, dlaczego. Przy analitycznych fajerwerkach, te inscenizacyjne gasną. Zastanawiają też przeoczenia obsadowe (nie znajdziemy na ekranie pierwszoplanowej Sigourney Weaver, nie posłuchamy też komentarza Ridleya Scotta z dzisiejszej perspektywy). Obfitość pomieszczonych tu informacji i przejrzystość analiz pozwalają jednak zapomnieć o drobnych skazach. A intensywność fanowskiego przeżycia każe zapytać, jaki jeszcze tytuł znajduje się na liście ukochanych filmów Alexandre O. Philippe. Oby nie była krótka! "
Stan wyjątkowy (2018),7,"Gdzie nie spojrzysz, tam trup. Gdzie nie pójdziesz, tam grób. Czy istnieje jednak lepsze remedium na obsesję śmierci, jeśli nie śmierć właśnie? Chorwacki generał ze ""Stanu wyjątkowego"" idzie na polowanie, bo kolega - także generał - powiedział mu, że zabijanie robi dobrze na myśli samobójcze. Tyle że w lesie widzi to samo, co i we śnie - jacyś ludzie kopią dół na zwłoki, inni niosą trumnę. To czarna magia czy żarty ze starego żołdaka? Sen czy jawa? Przez to pomieszanie porządków generalski nabój, zamiast w bobra, trafia w tyłek innego myśliwego. Taki pech człowieka z bronią, jak to w życiu.         Zillion FilmsInterfilmOrka   Ale życie nie jest wcale najważniejszym tematem filmu Brešana. Wręcz przeciwnie: to satyryczny rytuał odprawiony na cmentarzu politycznym. Cmentarzu chorwacko-serbskim, który codziennie nawiedzają duchy wojny. U jednych wywołują poczucie winy, dla innych są symbolem krzywdy i niesprawiedliwości. Nie trzeba być jednak wielkim znawcą konfliktu na Bałkanach, żeby wiedzieć, że główna linia podziału przebiega także między tymi, którzy wydawali rozkazy - i uniknęli odpowiedzialności - oraz tymi, którzy zabijali i ginęli. Ta wielka gonitwa po kraju świeżych ran i pospiesznie zasypanych grobów odbywa się w kluczu surrealistycznym. W kompozycji szkatułkowej przechodzimy przez kolejne sny - oraz sny w snach -odkrywając powiązania między trzema głównymi wątkami: generała, ministra i starego obywatela.         Zillion FilmsInterfilmOrka  Najważniejszym - i spajającym wszystkie pozostałe - jest bez wątpienia ten ostatni. Oto grupa zamaskowanych emerytów, przebrana w koszulki piłkarskiej reprezentacji narodowej, otwiera grób Franjo Tuđmana, zmarłego w 1999 roku prezydenta Chorwacji, i wykrada jego zwłoki. W tym samym czasie podobna ekipa dziadków z Serbii uprowadza ciało Slobodana Milosievica. Wszyscy spotykają się w Zagrzebiu, w ciasnym mieszkanku Karla, żeby obradować nad dalszym losem bezcennych kości. Czemu ma jednak służyć cała ta narodowa profanacja? Czy chodzi o wyraz fanatycznego nacjonalizmu, którego ukoronowaniem powinno stać się selfie z martwym przywódcą? Nie zdradzę rozwiązania. Dość powiedzieć, że inny wątek to podobna enigma. Minister policji bierze udział w uroczystości wmurowania kamienia węgielnego pod nowe skrzydło więzienia, ale zamiast stać spokojnie i słuchać hymnu, barykaduje się w celi upamiętniającej więźniów politycznych reżimu Tito. Premier i prezydent - ten drugi grany przez Daniela Olbrychskiego - powołują więc specjalny sztab kryzysowy. Nikt tutaj wcześniej nie widział polityka, który sam siebie wsadzałby za kraty. I to w dodatku za niewinność.         Zillion FilmsInterfilmOrka   Clou filmu Brešana jest jednak takie, że na Bałkanach nie ma ludzi w pełni czystych. Politycy zawinili milczeniem, społeczeństwo – przyzwoleniem na milczenie polityków. Budowanie narodowej dumy odbyło się kosztem wyparcia niewygodnych faktów i przeinaczenia przeszłości, a życie na płytkich grobach, o których tak bardzo pragnie się zapomnieć, wywołuje obsesję śmierci. Znamy to w dużym stopniu z autopsji, bo sami – jako społeczeństwo – żyjemy w cieniu traum, rozliczeń, upamiętnień i konfliktów o naszych umarłych. Każde narodowe egzorcyzmy budzą histeryczne emocje, kierują ludzi przeciwko ludziom, stawiają różne opcje polityczne w stan podwyższonej gotowości. W filmie zyskują dodatkowo wymiar ogólnonarodowej intrygi, szpiegowskiego kabaretu absurdów, gdzie wszyscy tańczą wokół monumentalnych pomników i płyt nagrobnych. Jedni, żeby zachować świat w jego nienaruszonej hipokryzji, drudzy, żeby go oczyścić za pomocą radykalnego przeinaczenia zasad, które jako jedyne może przywrócić dawno zapomniane poczucie sprawiedliwości.           Zillion FilmsInterfilmOrka   Ale czy cokolwiek da się zmienić, skoro to tylko sen śniony przez tych, którzy na co dzień nie potrafią odróżnić rzeczywistości od własnych fantazji? Metoda satyryczno-surrealistyczna nieźle pasuje do filmowej nekropolii Brešana, zbytnia dosłowność mogłaby utopić egzorcyzmy w jakiejś hermetycznej lokalności. Czasami bywa tu jednak zbyt łatwo, figury - generał, minister, biskup, naczelnik więzienia - miejscami zbliżają się niebezpiecznie do satyrycznego papier mâché, jakby utkano je specjalnie na potrzeby międzynarodowej publiczności, którą koniecznie trzeba zawojować i oswoić. Zapewne też inaczej odbiera się film w sytuacji, kiedy zna się wystarczająco dobrze realia współczesnej chorwackiej polityki.   Z drugiej strony kryje się tutaj pewien nieoczywisty paradoks - do produkcji filmu dorzuciła się TVP. Tymczasem, o ile się nie mylę, Brešan z premedytacją uderza w narodowe świętości. Nie nasze, ale jednak. Otwieranie grobów, profanowanie narodowych pomników, urządzane na dziko pogrzeby, gonitwy z trumnami prezydentów-nacjonalistów, księża rażeni piorunem. W polskiej telewizji doszło chyba do jakiejś pomyłki. Bo może i Chorwacja to daleka i ciepła kraina, ale zbiorowe imaginaria mamy zaskakująco podobne. Zbudowano je na grobach, dużych i małych, płytkich i głębokich. A, jak głosi obecnie panująca wizja polityki, kto porywa się na grób, ten porywa się na naród. Choćby nawet na ustach miał prawdę.        "
Rozstrojeni (2019),7,"Życie w więzieniu jest jak członkostwo w amatorskim chórze. Ma swoją strukturę, z dyrygentem/kierownikiem, który decyduje o repertuarze i tym, jak jest on wykonywany. Członków łączą ze sobą zaś więzy wzajemnych interesów, pozornie delikatne, w rzeczywistości jednak silne, choć trudne do jednoznacznego zdefiniowania. W każdym razie tak to będzie wyglądać w oczach protagonisty ""Rozstrojonych"" – Markusa Fønsa.  Grany przez Jacoba Lohmanna Markus jest człowiekiem, który kompletnie nie przystaje do życia więziennego. Przez lata odnosił sukcesy w finansach, zarabiając grube miliony, żyjąc w luksusie wśród osób trzymających władzę. Jego bogactwo oparte było jednak na oszustwie. I kiedy wyszło na jaw, że doprowadził setki tysięcy osób do ruiny, znalazł się wśród morderców, złodziei, gwałcicieli i pedofili. Gdy zrozumiał mechanizmy funkcjonowania w więzieniu, postanowił wykorzystać swoje bogate doświadczenie w manipulowaniu ludźmi, by przejąć kontrolę nad drobnym wycinkiem świata za kratami. Problem w tym, że czynił to przy zachowaniu pełnej pogardy wobec współosadzonych. To właśnie ta jego cecha stanie się źródłem całego chaosu, który wywoła podczas swojego krótkiego pobytu na oddziale chronionym.  Dunka Frederikke Aspöck przygotowała dla widzów interesujące studium władzy i manipulacji. ""Rozstrojeni"" są opowieścią o kompleksach, które osłabiają organizm, narażają ludzi na obce wpływy mogące ich zniszczyć, żerując na lękach i niespełnionych marzeniach. Jest to również obraz ludzi psychicznie podzielonych, którzy dla przetrwania zostali zmuszeni do odseparowania części własnej tożsamości, by móc ""normalnie"" funkcjonować. Większość bohaterów filmu uznanych zostałoby za potwory przez to, co czynili na wolności. Tu jednak jawią się jako ludzie sympatyczni, niegroźni, cierpiący. Tylko Markus, w swej pysze i pogardzie, odrzucił ten mechanizm. Dlatego też w konfrontacji z resztą postaci to on będzie wyglądał na osobę najmniej sympatyczną.  Powyższy akapit może sugerować, że ""Rozstrojeni"" są mrocznym dramatem psychologicznym. Nic bardziej błędnego. Dzieło Aspöck jest typowym dzieckiem skandynawskiej kinematografii. Oznacza to, że o poważnych tematach mówi z lekkością i humorem. ""Rozstrojeni"" to czarna komedia, na której widzowie będą mieli wiele powodów do uśmiechu. Większość postaci jawi się jako barwne i ekscentryczne jednostki. Zaś uczynienie jądrem konfliktów repertuaru więziennego chóru, zmienia zmagania bohaterów w pojedynek pełen absurdów i dziwacznych, a przez to zabawnych, momentów.  Aspöck nie miała większych problemów z utrzymaniem delikatnej równowagi narracyjnej. Potrafiła również dobrze poprowadzić aktorów. Większość z nich z łatwością odnalazła się w lekkiej konwencji filmu. Grani przez nich bohaterowie mogą budzić sympatię. Sami aktorzy nie unikają jednak mroku, nie bagatelizują czynów, które sprawiły, że bohaterowie znaleźli się w więzieniu. Czyni to z ""Rozstrojonych"" dobrą popołudniową rozrywkę, jak również rzecz inteligentną, przenikliwą, mogącą zainicjować ciekawą dyskusję na temat kondycji ludzkiego ducha."
Zapomniani (2019),5,"Dziwne jest otwarcie ""Zapomnianych"". Wbija się w pamięć. Kobieta w mundurze strzela do kolorowych manekinów: żółtych, różowych, błękitnych. Kule wchodzą jak w masło, z odrażającym plaśnięciem, pozostawiając po sobie szerokie kratery rozerwanej tkanki. Tak samo kruche i miękkie są ciała lunatykujące po okupowanym Ługańsku. Stojące w kolejkach do kontroli dokumentów, kryjące się w ruinach przed godziną policyjną, skandujące prorosyjskie hasła na paradzie motocyklistów. Opowiadał o tym  Serhij Żadan w ""Internacie"" – o cywilach wrzuconych w strefę konfliktu, zawieszonych w niekończącym się pomiędzy, traktowanych jak irytująca przeszkoda, zawalidroga na ścieżce ciężkich butów, gąsienic i celowników optycznych. O ludziach, którym nagle ktoś kazał wybierać twardą tożsamość: jesteś nasz, czyli rosyjski, czy może bardziej ich, czyli ukraiński. A oni od początku byli po prostu swoi.   Podobieństw do ""Internatu"" da się zresztą wskazać więcej. Główna bohaterka, Nina, kiedyś uczyła języka ukraińskiego, a dzisiaj próbuje normalnie żyć i pracować w Ługańskiej Republice Ludowej. Zapisuje się na kurs przekwalifikowujący, a do wyboru ma brak wyboru: rosyjska mowa i rosyjski patriotyzm. Jej mąż Yuri, z zawodu chemik, podejmuje natomiast duże ryzyko i przemyca towary na ukraińską stronę, byle tylko szybko zarobić i wyemigrować do Kijowa. W szkole kobieta jest świadkiem symbolicznego aktu oporu – jeden z uczniów wywiesza na dachu flagę Ukrainy. Nie pomagają interwencje, prośby i racjonalne argumenty: 17-letni Andriy zostaje odstawiony do aresztu i słuch po nim ginie. Od tej pory losy chłopaka stają się prawdziwą obsesją Niny. Bohaterka doświadcza na własnej skórze kolejnych kręgów upokorzenia i wojennej gehenny, byle tylko wejść w kontakt z nastoletnim buntownikiem.   Pytanie, czy jest to postawa uprawniona, czy raczej narażanie własnego ciała i ciał cudzych na niepotrzebne cierpienie, pozostaje w ""Zapomnianych"" gdzieś na uboczu. Przeważa surowy, paradokumentalny realizm strefy okupowanej, w warstwie poszczególnych rozwiązań czy obrazów całkiem zresztą przekonujący. Mieszkańcy Ługańska zmagają się z plagą niedoinformowania i chaosem komunikacyjnym – internet działa bardzo słabo, na ulicach pseudomedia ŁRP fingują zamachy terrorystyczne, na szkolnych akademiach czci się rosyjskich bohaterów. Czuć atmosferę zaszczucia i izolacji, która przeplata się z wielkim przedstawieniem na potrzeby nowej władzy, gdzie wszystko witane jest z entuzjazmem i pokorą. I na tym tle, trochę niespodziewanie i bez wyraźnej potrzeby, pojawia się motyw ofiary – ofiary z kobiecego ciała, składanej na rzecz naszych chłopców, naszych niepokornych partyzantów, którzy być może już nigdy więcej nie zobaczą światła. Mają więc święte prawo do ciepła. Do ostatniego zaspokojenia. Póki walka trwa, a ruiny miasta nie zapadły się jeszcze pod własnym ciężarem.  Wejście do tej starej galerii martyrologicznych figur było dla mnie sporym rozczarowaniem. Szczególnie że do tytułowych ""zapomnianych"" bardziej pasuje słowo ""odtrąceni"". Są to w końcu ludzie, którzy we własnych domach uchodzą za element potencjalnie niebezpieczny, a w ukraińskim interiorze – za ""zdrajców"" z Ługańska. Status uchodźców wewnętrznych taszczy za sobą ciężki bagaż uprzedzeń, słabej pozycji na rynku pracy, braku zaufania, niezabliźnionych traum wojennych. I te tematy zostają w filmie Onyshchenko ledwo muśnięte, kapitulując przed ostentacyjnym patriotyzmem. Walka Niny, manifestująca się w odmowie przyjęcia cudzej tożsamości, kulminuje w akcie oddania i poświęcenia na rzecz wojny, za które należy się słuszna nagroda. Jak w porządnej czytance. Tyle że czytanki degradują rzeczywistość do roli tła, ładnego uzupełnienia tezy z pierwszego planu. Ku pokrzepieniu serc, to jasne. Ale już niekoniecznie ku pokrzepieniu oka złaknionego dobrej opowieści. "
Dolina Bogów (2019),4,"Lech Majewski znów nie bierze jeńców. Podobnie jak działo się to w ""Onirice"", jego poprzednim dziele, domaga się od nas chodzenia po linie i skoków na głęboką wodę, lecz ani myśli prowadzić nas za rękę. ""Dolina Bogów"" to jeden z tych audiowizualnych tworów, w których poruszanym Tematom pojemnością dorównują tylko opisujące je Symbole – a mimo tego ciężaru Sensy ulatują gdzieś wysoko. Jak gdyby chciały zmusić nas, byśmy szukali ich, trzymając głowę w chmurach.  Oto pisarz rozwodnik (Josh Hartnett) przybywa na pustynno-skalne odludzie, by wytchnąć od korporacyjnego banału codzienności. Oto najbogatszy człowiek na ziemi (John Malkovich) przeżywa żałobę po śmierci żony (Berenice Marlohe) i córki. Oto społeczność Navajów, amerykańskich Indian, którzy popadli w konflikt z rządem, gdyż nazbyt ukochali sobie ziemię własnych przodków. Zaleci sztampą, jeśli zdradzę, że trzy wątki zewrą się w uchwycie? Mniej banalnie będzie, gdy okaże się, że to uchwyt aż nazbyt poetycki. Pierwszoplanowy pisarz zamieni się w Friedrichowskiego ""Wędrowca nad morzem mgły"", popadającego (i zanurzającego nas jako narrator) w szaleństwo własnych fantazji. Bogacz okaże się Pigmalionem a rebours, królem w szatach żebraka i czarnoksiężnikiem zarazem. Tutejsi Indianie to pijacy, kapłani i szafarze ekologicznych sakramentów. Brzmi tajemniczo? Tak też wygląda. Na ekranie współczesny mit pieniądza ściera się z archaiczną mitologią ludów pierwotnych, ""Baśnie tysiąca i jednej nocy"" komentują klęskę nowoczesnego kapitalizmu, a artystyczne i moralne dziedzictwo renesansowej Europy objawia się jako śmiechu warta zachcianka ekscentrycznego obywatela Kane'a.  Majewski z premedytacją masakruje tradycyjną narrację i do granic rozdyma lirykę, historię łączy z religią i mitem, a wulgarne – z tym, co zwykliśmy widzieć jako wysokie. Działa zgodnie z wypowiedzianą niegdyś dewizą: ""Prawo sztuki jest prawem kontrastu"". Po trudnym seansie zgłaszam weto: w służbie sztuki jej prawa wypada czasem łamać. W ""Dolinie Bogów"" kontrasty i skrajności nie zawsze grają w jednym rejestrze. Epizody z życia współczesnych Indian zalatują tanią inscenizacją, aktorsko nie przystają do klasy pojawiających się tu gwiazd hollywoodzkiego kina. Zjawiskowe panoramy tytułowego krajobrazu zostały boleśnie skontrastowane nieumiarkowaniem efektów cyfrowych (jak w innej filozoficznie nadętej wizji innego egoistycznego Artysty, czyli w ""Domu, który zbudował Jack"" Larsa von Triera). Fabułka Majewskiego jest pretekstowa: życia w niej za grosz, służy wyłącznie symbolice, która zakrywa wszystko inne – jak studnia, która traci sens, jeśli pozbawić ją wody. Proza Majewskiego zamiast opowiadać o ludziach, wykrzykuje metafory. Ktoś powie pewnie, że wizualny poemat rządzi się osobnymi prawami, lecz może przez ten naddatek nie czuć w poczynaniach reżysera precyzji. Lirycznym środkom bliżej tu do strumienia świadomości, niż do zbioru symboli, które jak szpila trafiałyby w punkt. Samemu Majewskiemu bliżej zaś do medium wypluwającego obrazy z własnych bebechów niż do matematycznego poety podobnego Kubrickowi.   Twórca ""Młynu i krzyża"" pozostaje twórcą osobnym, a jego kino niezmiennie stawia opór. Nie trzeba dodawać, że to kino, które nie daje się zrecenzować. W zamyśle twórcy nie o ocenę tu bowiem chodzi, ale o poszukiwania; nie o kryteria, raczej o doznanie. Zgodnie z tą optyką, jeśli narzekam, oznacza to, że sam stawiam ścianę między sobą a dziełem, zatrzymuję się, a więc nie jestem godnym adresatem. Taki to cwany lis z reżysera: zamiast dać się poznać i rozjaśnić ekranowe fantazje, woli przyznawać się do paradoksów i szczycić realizmem własnej podświadomości. Wtedy pojawia się jednak drażliwe pytanie o to, czy kino może istnieć bez odbiorcy. Kino Majewskiego jest najpierw i przede wszystkim manifestacją niedemokratycznej natury artysty – nie lubi tłumów i w ogóle nie zwraca na widza uwagi. Jeśli więc lubicie się łasić, siłować i walczyć o swoje, Lech Majewski zaprasza. Po czym natychmiast odwraca się do Was plecami."
Wszystko dla mojej matki (2019),7,"Wystarczy spojrzeć na filmową okładkę, by szufladka otworzyła się sama. Miejsce akcji: instytucje resocjalizacyjne gdzieś na polskiej prowincji. Temat: systemowe wady i rodzinne patologie. Emocje: szarość i burość, z których nie sposób się wyrwać. Dzień jak co dzień w Polskiej filmografii? Niekoniecznie! Warto zajrzeć pod opakowanie pierwszej fabuły cenionej dokumentalistki Małgorzaty Imielskiej, by przekonać się, że bolesna sugestywność wcale nie równa się dosłowności, ekranowy ból istnienia nie musi oznaczać braku nadziei, a fabularna brutalność nie wyklucza reżyserskiej empatii. ""Wszystko dla mojej matki"" łączy więc w sobie intrygujące przeciwieństwa. To dzieło wrażliwej humanistki i świadectwo wiary w inteligencję widza.  Ola (wymagająca tyleż fizyczności, co delikatności, spełniona rola Zofii Domalik) ma w życiu pod górkę. O rodzinie może tylko marzyć, dach nad głową to dla niej szary sufit zakładu poprawczego, jej plan dnia wyznacza regulamin instytucji, a sypialnię dzieli z narkomanką i morderczynią. Życie społeczne ogranicza do mrukliwie-przemocowych relacji z podobnymi jej wyrzutkami (wśród nieopatrzonych młodych twarzy szczególną uwagę zwraca nieoczywista kreacja Marii Sobocińskiej). Zwykle milczy, lecz jej psie spojrzenie mówi wiele. Dziewczyna chce do mamy – kiedyś zawodowej biegaczki, nieco później alkoholiczki, która dziś nie daje znaku życia. Środkiem do celu ma być bieganie; a nuż sukces na bieżni dotrze do uszu tej, która Olę porzuciła…  Sami widzicie. Fajerwerków brak. Jest za to ból, płacz i zgrzytanie zębów. Zapomnijcie o ""Orange Is the New Black"", o tamtych kolorach, przekorze i dowcipie ocieplających więzienną rutynę. Tutaj motywacje są proste jak korytarze zakładu poprawczego: chwycić się choć rąbka płaszcza uciekającej w zapomnienie matki i przekonać się, że jeszcze o mnie pamięta. Pragnienie bycia chcianą i zaopiekowaną, głód rodzicielskiej miłości objawia się na rozmaite sposoby w pojawiających się na ekranie wyrzutkach (charakterologiczny kalejdoskop rozpisano z precyzyjnym, podziwu godnym minimalizmem). Choć każda podopieczna zakładu jest inna i każda ma na sumieniu swoje grzechy, to wszystkie są podatne na zranienia – jako ofiary tego samego raka zżerającego polską rodzinę. Znamienne, że najczystsza figura matki uobecnia się w nieletniej ciężarnej dziewczynie, uparcie sprzeciwiającej się oddaniu dziecka do adopcji. Pozostałe, niby dorosłe, matczyne figury chyba wyszły z krzywego zwierciadła. Zastępcza opiekunka Oli i przełożone zakładu łączy zgrabna umiejętność odwracania oczu, gdy powinno się krzyczeć. ""Nie chcę już tego słuchać"", mówi w pewnym momencie jedna z nich.  Polska odwraca oczy, mógłby brzmieć alternatywny tytuł fabuły Imielskiej. ""Wszystko dla mojej matki"" daje bowiem dosadne świadectwo ignorowania męskiej przemocy, milczenia o pijakach i zbrodniarzach zakładających na twarz uśmiech i przyjmujących fałszywe ojcowskie role. Przyglądamy się Oli i jej, niby to resocjalizacyjnej, drodze przez mękę i my również nie chcemy wiedzieć, jakie jeszcze spotkają ją nieszczęścia. Reżyserka po cichu zadaje pytanie o porę na krzyk, o sens wysuwania słusznych oskarżeń i o możliwość nastoletnio-kobiecej walki o swoje. Na owe pytania nie dostajemy łatwej odpowiedzi.  Największe przerażenie wzbudza jednak świadomość, że takich jak Ola jest znacznie więcej (scenariusz powstał na bazie prawdziwych historii). Dlatego cieszą ukazane tu drobne gesty kobiecej solidarności – Imielska doskonale wie, kiedy nacisnąć hamulec dokumentalistki i, wbrew pesymistycznemu realizmowi całości, dać bohaterkom drobne poczucie sprawczości. To gesty czynione między zaskakująco naturalnymi dialogami. Fabularne sugestie, podawane niemal na marginesie scenariusza, i aktorskie zawahania zapowiadają późniejsze wydarzenia. Właśnie te puzzle, które uważny widz sam złoży w całość, świadczą o kunszcie skryptu Imielskiej. Reżyserka nie tylko daje nam poznać pragnienia swoich bohaterek, ale wyraźnie czuje się za nie odpowiedzialna. Pozwala im dojrzeć, a zasiane w ich sercach zło i zwątpienie przekuwa w łączącą je siłę."
Chicuarotes (2019),6,"Pierwsza scena filmu. Młody chłopak w makijażu klauna na tylnym siedzeniu autobusu. Do środka wchodzi drugi młody chłopak, również wyglądający na klauna. Zaczyna się występ. Pozostali pasażerowie, w większości smutni i zmęczeni życiem, nie są rozbawieni żartami chłopaków. Czym prędzej zmywają się lub też ostentacyjnie ich ignorują. Kiedy ci ""jokerzy dla ubogich"" poproszą o datki, nie dostaną ani grosza. Wtedy jeden z nich wyciąga broń i występ zmienia się w rabunek. Gdy jakiś czas później podzielą się łupami, okaże się, że niewiele zgarnęli. Pasażerowie autobusu pochodzą z tej samej co rabusie okolicy i są równie niezamożni. Witajcie w świecie biedaków.  W swoim nowym reżyserskim przedsięwzięciu aktor Gael García Bernal zabiera nas do świata ludzi przegranych. Niemal każdy, kogo zobaczymy na ekranie, jest osobą złamaną. Część z nich potrafi jednak unosić się na powierzchni szlamu, jakim jest ludzki los. Rzeźnik, który w porównaniu do reszty mieszkańców, wydaje się dobrze sytuowany i nie waha się korzystać ze swojej niewielkiej władzy. Policjantki, które mogą się teraz wyżywać na tych, którzy kiedyś patrzyli na nie z pogardą ze względu na kolor skóry. Są jednak i tacy, co nie potrafią pogodzić się z tym, że ich życie potoczyło się inaczej, niż to sobie wymarzyli. Kimś takim jest chociażby ojciec Cagalery, jednego z głównych bohaterów filmu. Mężczyzna prowadzi destrukcyjną egzystencję, pijąc na umór, a w wolnym czasie wyżywając się na swojej rodzinie, głównie żonie. Cagalera jest na najlepszej drodze, by pójść w ślady znienawidzonego ojca. Ma głowę pełną marzeń o lepszej przyszłości. Ale przez to, w jakim świecie dorasta, są one mocno niekształtne. Wie tylko, że chce porzucić to miasto, że chciałby się dorobić. Nie ma jednak żadnego pomysłu na to, jak te cele osiągnąć. To, na co się zdecyduje, będzie więc mocno nieodpowiedzialne i skończy się bardzo poważnymi, nawet tragicznymi konsekwencjami.  Bernal konsekwentnie buduje świat pogrążony w mentalnej ruinie. Z cierpliwością i wrażliwością na detale przygląda się marności ludzkiego żywota i kruchości ludzkich marzeń. Pokazuje przemoc i obsesję na punkcie śmierci, bez gloryfikacji, bez estetycznego upiększania, a jednak mającą w sobie coś interesującego, przyciągającego uwagę widza. Niestety, cały ten świat zbudowany został z bardzo prostych, często używanych przez filmowców klocków. Dlatego też ""Chicuarotes"" nie ma większych szans na zapisanie się w pamięci szerszej widowni. Zginie wśród niekończącego się strumienia podobnych obrazów, jakie filmowcy kręcą pod każdą szerokością geograficzną.  Nie znaczy to wcale, że sam seans pozbawiony jest wartości. Bernal sztampowe elementy potrafi ozdobić ciekawymi dodatkami. Widzimy na przykład jedną z postaci z nostalgią wspominającą moment, gdy całe miasteczko trafiło do telewizji, kiedy to media postanowiły pokazać, jak linczuje się tu ludzi. Scena konfrontacji brutalnego męża i żony czy też konstrukcja sekwencji gwałtu na młodej dziewczynie to elementy, dzięki którym ""Chicuarotes"" nabiera wyrazistości. Niektóre z tych dodatków są dużo ciekawsze od głównych wątków fabularnych. Choć być może właśnie ich niedookreśloność sprawia, że przykuwają uwagę. Niezależnie od przyczyny efekt jest jednak taki, że kiedy film dobiega końca, wychodzi się z kina z poczuciem niespełnienia, ponieważ historie, które Bernal zignorował, wypadają lepsze od tych, na których się skupił. Zamiast fascynującego dramatu jednostki, dostaliśmy klasyczne w kroju kino społecznie zaangażowane."
Interior (2019),7,"Czasem przychodzą w życiu takie momenty, że nawet tramwaj wjeżdżający na przystanek wzbudza wewnętrzny niepokój. Huk uderzających o szyny kół zagłuszają szumy i szmery, a jeszcze przed chwilą uwięzieni za szybą pasażerowie o szarych twarzach wypływają tłumnie na zewnątrz. Młody mężczyzna nie jest częścią owego nieustannego miejskiego ruchu. Biernie obserwujący, ale wyczulony na otoczenie, szykuje się do konfrontacji, która przerodzi się w małą, prywatną apokalipsę.   Maciek (Piotr Żurawski) to typowy przykład współczesnego niewolnika, którego marna egzystencja ogranicza się jedynie do wykańczającej pracy w celu jak najszybszego spłacenia kredytu na mieszkanie. Każdy ma jednak granicę wytrzymałości - bohater przekracza swoją, kradnąc samochód nieuczciwego szefa, odmawiającego wypłaty zaległego wynagrodzenia. Pod wpływem impulsu wyrusza przed siebie, szukając schronienia u dawno niewidzianej rodziny. Z kolei pracująca w urzędzie miasta Magda (Magdalena Popławska), biorąc udział w przygotowaniach do obchodów bliżej nieokreślonej rocznicy, kursuje między spotkaniami z burmistrzem i zagranicznymi gośćmi. Tuszowanie błędów tego pierwszego czy nadskakiwanie drugim i wymazywanie z ich pola widzenia niewygodnych elementów, które mogłyby obnażyć iluzję projektowanego świata – absurd jej starań zostanie zdemaskowany dopiero w zestawieniu z problemami rodzinnymi.   Marek Lechki długo przygląda się losom trzydziestoparolatków w ich prywatnej próżni. Do luźnego przecięcia losów w końcu jednak dochodzi: spotkanie Magdy i Maćka jest przelotne i niewerbalne, symboliczne i emocjonalne. Pomimo wyraźnego zaznaczenia lokalnego kontekstu (słowa ""świat to jedna wielka Polska"" poprzedzają tutaj spuszczenie zwyczajowego manta na tyłach klubu), w estetycznych kadrach Pawła Flisa jawi się ono jako uniwersalna opowieść o zetknięciu dwóch zagubionych jednostek, dosłownie i w przenośni błądzących we mgle, rozjaśnionej jedynie przez prześwitujące, pomarańczowo-żółte światło.   Przyparci do muru, porażeni odkryciem bezsensu drogi, którą wybrali, zostają stłamszeni przez trybiki maszyny-pracy, w której nie znaczą nic, a która odbiera im wszystko. Dostrzegają wreszcie, że życie jest gdzie indziej; tylko czekać, aż z ich wnętrz wydobędzie się w końcu długo tłumiony krzyk. Popławska i Żurawski  sugestywnie oddają wzrastające uczucie paniki i paraliżującej bezradności, sygnalizują wewnętrzną walkę z samym sobą, rozdarcie między powinnością a potrzebą. Ona, po emocjonalno-fizycznej szarży w ""53 wojnach"" Ewy Bukowskiej  stawia na bardziej stonowane środki aktorskie. On znów zatraca się w klubowym transie, stanowiącym jakby nieoficjalny sequel tańca życiowego zagubienia z ""Kampera"" Łukasza Grzegorzka.   Film Lechkiego niebezpiecznie balansuje na granicy artystycznego spełnienia i ambitnej porażki; pretekstową fabułę ubraną w klimatyczne zdjęcia z łatwością można bowiem uznać za wydmuszkę. Coś jednak sprawia, że seans najnowszego dzieła powracającego na srebrny ekran po niespełna dekadzie reżysera ""Erratum"", bez przerwy trzyma w napięciu. Zasysa do bańki, w której widz wraz z bohaterami obija się o szklane ściany nieprzychylnej rzeczywistości. Towarzyszy im w sytuacji podbramkowej i ekstremalnej, w której napięcie rośnie równie szybko, jak gwałtownie i niespodziewanie opada. Niby kamień z serca, ale przecież nigdy nie wiadomo, kiedy i skąd nadejdzie kolejny cios. "
Wysoka dziewczyna (2019),8,"Pokiereszowane ciała brną w gęstej zawiesinie ku ciepłu i życiu. Jest rok 1945, musi tu pachnieć odłupanym tynkiem, naftaliną, bandażami, pewnie też trupem. W obiektywie Ksenii Seredy ściany leningradzkich kamienic wyglądają na bardzo stare; ogłuszone hałasem niedawnego oblężenia, naznaczone strachem wciskającym się pod tapety, głodem rozsmarowanym między piętrami. Na ich jasnym i czystym tle ludzie – w swoich jaskrawych zielonych swetrach i białych szpitalnych kitlach – przypominają pleśń, osiadłą i zadomowioną. Jakby w tych przywiędłych wnętrzach wreszcie znaleźli siłę, żeby zdrapać z siebie cierpienie i wczepić się pazurami w gęstwinę codzienności. Cokolwiek ze sobą przyniesie.         Non-Stop Productions  Być może brzmi to wszystko dziwnie w odniesieniu do filmu, który opowiada przede wszystkim o kobiecym doświadczeniu wojny i został zainspirowany głośną książką noblistki Swietłany Aleksijewicz. Seans ""Wysokiej dziewczyny"" to znój, pot i łzy, dotyk obrazu zupełnie pozbawionego sentymentalizmu i fałszywej nuty kina historyzującego. Życie w tużpowojennym Leningradzie Kantemir Bałagow  sprowadza do żarłocznego wypełniania pustki, gwałtownego przylegania do konkretnych ludzkich ciał i poszukiwania emocji o ekstremalnej intensywności. Na przekór wyobrażeniu, że koniec walki to początek marzeń o stabilizacji. Gehennę frontowej tułaczki poznajemy za pośrednictwem historii dwóch młodych przyjaciółek i żołnierek: Iji, ze względu na ponadprzeciętny wzrost przezywanej ""Tyczką"", oraz Maszy (w tych rolach zdolne debiutantki Viktoria Miroshnichenko i Vasilisa Perelygina). Iya pracuje jako sanitariuszka, jednocześnie wychowując małego Paszkę w ciasnej komunałce. Masza razem z Armią Czerwoną dotarła aż do Berlina i dopiero wraca do Leningradu po demobilizacji. Ta pierwsza jest cicha, lękliwa i co jakiś czas wpada w dziwny stan ""zawieszenia"", całkowicie tracąc kontakt z rzeczywistością. Ta druga pragnie życia w jego najbardziej elementarnym, fizjologicznym wymiarze – chce pić, tańczyć, uprawiać seks. Podmienić utratę i czołgającą się pod gruzami miasta śmierć na miłość i witalność.         Non-Stop Productions  Tyle że śmierć wciąż wycieka ciałem. Manifestuje się w krwi z nosa, w bliźnie na brzuchu, w pomieszaniu zmysłów, w szpitalnym fetorze. W małym Paszce, tak zwanym ""frontowym dziecku"" Iji i Maszy, owocu wojennego rozprężenia, żywym wspomnieniu tego, co chciałoby się przemilczeć i wygnać. Mając tę szczątkową, nigdy nie wypełnioną konkretną materią wiedzę, możemy podjąć próbę zdekodowania trudnej relacji bohaterek. Tak jak kiedyś ich ciała zostały zamienione w pola bitwy, tak dzisiaj odbiciem tamtych doświadczeń jest brutalna walka o wydobycie siebie spod warstwy emocjonalnego lodu. Walka gwałtowna, myląca trzewiowe popędy z miłością i opieką, uwikłana w nierówną grę sił, przesycona coraz bardziej zideologizowanym powietrzem radzieckiego Leningradu. U Bałagowa nie ma zresztą czegoś takiego, jak pośrednie emocje. Istnieje albo obojętność i wycofanie, albo euforia i pożeranie świata. Zdjęcia są jednocześnie jasne i kolorowe oraz mroczne, nasycone suterenową duchotą. Ta ciasnota pozwala nam usiąść twarzą w twarz z bohaterkami, wcisnąć się między ich ciała w samochodzie, na szaroburym tapczanie, przy punktowo oświetlonym stole kuchennym. Dokładnie przyjrzeć się umierającej z radości Maszy, która pierwszy raz od wielu lat zakłada elegancką sukienkę i ogląda się w lustrze. Zajrzeć w puste oczy Iji, kiedy jej bezwładny tułów przygniata drobne ciało dziecka. Patrzeć uważnie i jednocześnie nie pojmować.        Non-Stop Productions  Dekodowanie znaczeń to oczywiście dobre ćwiczenie w przypadku tego rodzaju kina, ale choćbyśmy wylali siódme poty, świat bohaterek i tak pozostanie poza naszym zasięgiem. Nigdy nie zdołamy do końca rozstrzygnąć, co właściwie odcisnęło się na ciałach Iji i Maszy blizną tak głęboką, że zablokowało dostęp do światła i powietrza. W tym tkwi prawdziwe mistrzostwo metody reżysera: w patrzeniu i nie ocenianiu. W pozostawianiu pewnych rzeczy w intymnym niedopowiedzeniu, w cieniu, którego nie rozprasza nawet brutalna ekranowa fizjologia i trzymanie kamery bezpośrednio nad czyimś sponiewieranym jestestwem. W budowaniu obrazu tak bardzo surowego i naturalistycznego, że w końcu zamienia się w rodzaj fantastycznej przypowieści. O prawdziwym obrazie wojennego ""zwycięstwa"". O wydrążonym mieście i ciałach, które podnoszą się z gruzów. I wreszcie - o innej historii wojny; historii kobiecej, pisanej przez te, które wcześniej wykreślono bohaterską ręką triumfujących chłopców. Bo proza frontowych i cywilnych tyłów, tamte widoki i zapachy - szpitale, kuchnie, burdele - nie pasowały im do orderów. U Bałagowa nie tylko pasują. Są kwintesencją wojny. Jej wciąż nieprzedstawionym sercem. Reszta to tylko durne okładanie się po głowach. "
Zabawa w pochowanego (2019),7,"Matt Bettinelli-Olpin i Tyler Gillett nie dają swoim bohaterom nacieszyć się małżeńskim szczęściem. O ile Samancie i Zachowi z “Diabelskiego nasienia” pozwolili jeszcze wyjechać w podróż poślubną, tak nową drogę życia Grace (Samara Weaving) i Alexa (Mark O’Brien) zamieniają w piekło właściwie tuż po weselu. Na szczęście tym razem zrezygnowali z próby budowania grozy za pomocą powolnej narracji (w domyśle mającej pomóc widzowi zagłębić się w położenie postaci) i oklepanych sztuczek typu ""siła nieczysta miota bezradnymi śmiertelnikami o ściany"". I choć w “Zabawie w pochowanego” słychać echa ich poprzedniego dzieła, to dzięki umiejętnemu rozłożeniu akcentów mamy do czynienia z nieporównywalnie lepszym filmem.        Mark O'Brien,  Samara Weaving  Twentieth Century Fox Film CorporationEric Zachanowich   Punktem wyjścia ponownie jest ślub. W ekspozycji obserwujemy parę (jeszcze) narzeczonych szepczącą sobie czułe słówka i żartującą z przybyłych na ceremonię gości. Wychowana w rodzinie zastępczej dziewczyna pozwala sobie na kilka złośliwostek pod adresem przyszłego szwagra, w gruncie rzeczy nie może się jednak doczekać, aż stanie się częścią wielopokoleniowej (a przy okazji obrzydliwie bogatej) familii Le Domasów. Martwi ją sceptycyzm ukochanego, który od lat izoluje się od najbliższych, ma jednak nadzieję, że rozluźnione więzi uda się wkrótce zacieśnić. Grace nie wie, że zanim do tego dojdzie, będzie musiała przejść pewną próbę.    Ekscentryczni milionerzy śmiertelnie poważnie podchodzą do tradycji ustanowionej przez przyjaciela pradziadka, któremu, jak uważają, zawdzięczają swoją fortunę. Próbują wprawdzie racjonalizować wydarzenia z przeszłości, tłumacząc sobie, że mefistofeliczny pan Le Bail był tylko sprytnym manipulantem, lecz strach przed hipotetyczną utratą pozycji i majątku (a być może także życia) przekonuje ich, by kontynuować rozpoczęty przez niego obyczaj. Tym samym, kiedy niczego nieświadoma Grace losuje zabawę ""w chowanego"", wbrew sprzeciwowi małżonka sięgają po topory, kusze i zabytkowe rewolwery, by złożyć ofiarę żądnemu krwi patronowi. Ku ich zaskoczeniu, wystrojona w godną księżniczki białą suknię bohaterka zamiast pokornie przyjąć przeznaczoną jej rolę, bierze sprawy (i strzelbę) w swoje ręce.       Samara Weaving  Twentieth Century Fox Film CorporationEric Zachanowich  Tak oto rozpoczyna się klasyczna krwawa jatka, w której wszystkie chwyty są dozwolone. Zapewne nikt nie spodziewał się po filmie zatytułowanym “Zabawie w pochowanego” ambitnego kina ukazującego głębię przeżyć wewnętrznych uwikłanych w mroczne rytuały bohaterów. I słusznie, bo większość z nich można opisać jednym słowem (""ćpunka"", ""wiedźma"", ""alkoholik""). Trzeba jednak przyznać, że twórcom udało się sprawić, że widz we właściwych momentach krzywi się z grozy i obrzydzenia lub wybucha śmiechem - a wbrew pozorom nie jest to łatwym zadaniem. Wymaga to celnego kontrowania efektów gore czarnym humorem, co reżyserskiemu duetowi wychodzi naprawdę dobrze. Dodajmy do tego szereg absurdalnych scen pozwalających widzowi złapać oddech przed kolejnymi partiami rozgrywki pomiędzy zdesperowaną Grace a szalejącymi z wściekłości Le Domasami, a wyjdzie nam doskonała czarna komedia.        Samara Weaving  Twentieth Century Fox Film Corporation   Zarówno sytuacja dramaturgiczna, jak i przyjęta przez reżyserów strategia łączenia estetyki gore z humorem przywodzi na myśl głośne ""Uciekaj"" Jordana Peele'a. Z wiadomych przyczyn twórcy nie skupiają się na kwestii rasowej, wykorzystują jednak okazję, by stworzyć satyrę na klas wojnę klas. Wyszło im to zdecydowanie lepiej niż próba zrealizowania hardkorowej wersji ""Dziecka Rosemary"".          "
Gordon i Paddy (2017),7,"""Round up the usual suspects"", mówi szef policji w pamiętnej scenie z ""Casablanki"". W ""Gordonie i Paddym"" też pojawia się odruch, by aresztować ""tych samych, co zwykle"". W amerykańskim klasyku był to jednak po prostu gag, a w szwedzkiej animacji dla dzieci - już raczej przestroga. Jeśli kino dla najmłodszych morałem stoi, to ""Gordon…"" stoi morałem przednim: nie oceniaj książki po okładce. Konwencja filmu kryminalnego zostaje tu przekuta w opowieść o szacunku dla bliźniego i o przełamywaniu uprzedzeń. No i pięknie.        Sveriges Television (SVT)Film i Väst Film Lindy Hambäck jest ekranizacją popularnej serii książek dla dzieci. Gordon to ropuch pełniący funkcję komisarza leśnej policji, a Paddy to jego mysia zastępczyni. Animacja Hambäck opowiada o ich pierwszym spotkaniu oraz pierwszym wspólnym śledztwie. I czym prędzej uspokajam: jeśli na dźwięk słów ""kryminalny"" czy ""śledztwo"" budzi się w kimś mama (albo tata) miś gotowa bronić potomstwa przed ""złym wpływem"" - niesłusznie. Dość powiedzieć, że przedmiotem kradzieży są tu… wiewiórcze orzechy. ""Gordon i Paddy"" to przystępne i mądre kino, skrojone pod małego odbiorcę, ale nie równające do najmniejszego wspólnego mianownika.        Sveriges Television (SVT)Film i Väst Już pierwszy rzut oka na ekran mówi wiele: nie ma tu ani high-endowej ani (na szczęście) low-endowej komputerowej grafiki. ""Gordon i Paddy"" wygląda raczej, jak gdyby ożywiono rysunki jakiegoś zdolnego przedszkolaka. Ta prostota kształtów i pastelowej kolorystyki jest jednak zwodnicza. Szwedzka animacja ma w sobie wyszukaną elegancję, tym bardziej widoczną, że akcja filmu toczy się w powolnym, z lekka melancholijnym rytmie. Tak powolnym, że w jednej ze scen Gordon dosłownie zamiera w bezruchu, aż przysypie go padający leniwie śnieg. Ale to żaden zarzut: wręcz przeciwnie. W skrojonym pod przedszkolne ADHD animowanym spektaklu, jaki dominuje w kinach, często gubią się detale, które tutaj mogą wybrzmieć w pełni. Hambäck wydobywa bowiem niuanse, kładzie akcent na małe rzeczy: tu gryz ciastka, tam wzruszenie ramion, tu łyk czegoś ciepłego, tam porozumiewawczy uśmiech.        Sveriges Television (SVT)Film i Väst W tych detalach kryje się zarówno nienachalny humor, jak i jakieś programowe ciepło. ""Gordon i Paddy"" to opowieść tyleż o niepozornej myszce Paddy, która staje na wysokości zadania (dostaje nawet klasyczny ""montaż treningowy""), co o przemijaniu, o ropuchu Gordonie, który szykuje się do emerytury. Przede wszystkim to jednak historia o odruchach empatii i życzliwości. O tym, że myszkom w potrzebie trzeba pomagać, a lisice niekoniecznie są tak złe, jak je malują. Najlepiej podsumowuje to sam Gordon, powołując się na uniwersalne prawo lasu: ""bycie miłym jest legalne, a niemiłym - nielegalne"". I już, i tyle: tak mało, a tak dużo zarazem."
Ślicznotki (2019),7,"""Look, I don't dance now, I make money moves"". Patrzę i rzeczywiście – za sztucznym blichtrem nocnych klubów chowa się znój z lichym pakietem socjalnym. Świat twardzielek, o których Cardi B rapowała w ""Bodak Yellow"", że lepiej nie podbijać i nie drażnić. A jak już musisz podbić, to z takim szacunkiem i wyczuciem, jak Lorene Scafaria i Jennifer Lopez. Bez moralizowania, ale też bez pitolenia, że taniec erotyczny to jakaś aksamitna ślizgawka w stronę emancypacji. Raczej marny pieniądz i zabójcza rutyna, w której czasami uchyla się okienko na mały lub duży szwindel. Wtedy jedyne, co musisz zrobić, to mocno złapać za krawędź i czekać, aż ze szczeliny popłynie strumień gotówy.       Jennifer Lopez  STX Financing, LLC W ""Ślicznotkach"" istnieją tylko poważne oferty. Film, oparty na artykule Jessiki Pressler z New York Magazine, opowiada o grupie nowojorskich striptizerek, które wydoiły ze swoich dzianych klientów całe kontenery banksterskiego papieru. Dokumentalną kanwę Scafaria opakowała w różnobarwną fantazję: mamy tutaj i komediodramat o kobiecej przyjaźni, i kino zemsty, i heist movie, a wszystko w mocno bizantyjskiej estetyce rapowego teledysku. Jest to jednak Bizancjum pozorne, kompensujące niedostatki, okupione marginalną pozycją w wielkomiejskim układzie ekonomicznym. Szanse na awans społeczny dzięki uczciwej (i wielokrotnie upokarzającej) pracy własnym ciałem istnieją być może w amerykańskiej mitologii. Bo już na pewno nie w praktyce.  Współczesne working class heroines – w większości samotne matki z długami oraz rodzinami na utrzymaniu – są w pełni zależne nie tylko od systemu klubowych prowizji, ale także od koniunktury panującej na Wall Street. W tym sensie ""Ślicznotki"" są kolejnym filmem o kryzysie ekonomicznym z 2008 roku, bliskim krewnym ""Big Short"", który miejscami korzysta z bardzo podobnych chwytów narracyjnych: wykładu z offu, stop klatki, mieszania materiałów (pseudo)dziennikarskich z fikcją. Do świata pracy seksualnej wchodzimy od strony zaplecza, śledząc pierwsze 48 godzin Destiny (Constance Wu) w nowym klubie: od garderoby, przez bary i parkiety, aż po zakurzone, wilgotne dark roomy. Snu i pieniędzy można z tego uszczknąć całe nic, dodajmy jeszcze czas zainwestowany w tak zwane ""dbanie o wygląd"", a wyjdzie nam wegetacja ćmy uwięzionej w kryształowym żyrandolu (kryształ okazuje się finalnie plastikiem). I kiedy jest już tak słabo i biednie, Destiny poznaje Ramonę (Jennifer Lopez), niekwestionowaną nocną carycę, która bierze podlotka pod swoje skrzydła. Bierze dosłownie, w pewien chłodny wieczór okrywając go obszernym, białym futrem, karmiąc tajnikami zawodu, dając przyjaźń, ciepło i wsparcie.       Jennifer Lopez,  Constance Wu  STX Financing, LLC To Ramona opracowuje metodę bezkolizyjnego dojenia napalonych byczków z kasą (znaną choćby z polskiej afery ""Cocomo""). Najpierw ""na koleżankę"", później przy użyciu pewnego genialnego wspomagacza, który łatwo spreparować we własnej kuchni na Manhattanie czy w innym Konstancinie. W ""Ślicznotkach"" zachodzi więc pewne bardzo przyjemne – i w kinie rzadko brane na warsztat – odwrócenie tradycyjnej hierarchii. Biali kolesie – znani z ""Big Short"" nobliwi eksperci, bankierzy i analitycy – dają się rolować jak szczeniaczki na pierwszym wyjeździe studenckim. Nie trzeba nawet za bardzo machać nagą piersią, wystarczy szeroki uśmiech albo tani komplement o ładnej fryzurze czy grubym portfelu i już są kupieni na amen. Ramona i jej dziewczyny traktują cały ten proceder z zimną krwią, uprzedmiotawiają kolesi bez żadnych skrupułów – nie ma, że ten gbur i oblech, a tamten ładny i dowcipny, więc dostanie fory. ""Każdemu po równo, bo przecież trzeba się szybko odkuć"" – mówi J. Lo., jednocześnie rozumiejąca matka i bezwzględna rajfurka, gwiazda i kobieta z marginesu, kapitalistka i zwolenniczka siostrzanego komunizmu.  Tym, co odróżnia ""Ślicznotki"" od typowej narracji kryzysowej, jest więc całkowicie uzasadniony rajd z czterdziestego piętra bezpośrednio na ziemię. Dotarcie w miejsca, gdzie kryzys wyrządził ogromne szkody, a jednak żadne państwo nie pojechało tam na sygnale – jak do klientów nocnych klubów – z fiolkami adrenaliny i torbami hajsu. Siedząc wewnątrz tej wilczej logiki – a Ramona i Destiny bez wątpienia w niej siedzą, bo innej nie znają – wychodzi na to, że każde zadośćuczynienie trzeba sobie wyszarpać. Kant za kant, szwindel za szwindel. Kupujmy i tańczmy, póki sprzedawcy pozostają słabi i pogubieni. Są w końcu ""Ślicznotki"" całkiem udaną mainstreamową rozrywką, która czasami za bardzo przegląda się w konwencjonalnym lustrze, ale jednocześnie rekompensuje mankamenty zadziornym aktorstwem i spójną tonacją. Wiem, że niektórzy narzekają na rzekome spiętrzenie dłużyzn – że ciągle tylko wchodzimy i wychodzimy z nocnego klubu. Cóż, malkontenci mogą sobie dalej oglądać wjeżdżanie i zjeżdżanie szklanymi windami oraz siadanie i wstawanie ze skórzanych foteli. Niech tylko dobrze pilnują portfeli. W końcu zapamiętanie w starych chłopackich nawykach czasami skutkuje globalną katastrofą. Znacznie częściej jednak – osobistym gołodupstwem."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Ostatnia góra (2019),3,"Dla twórców ""Ostatniej góry"" dobrze by było, gdyby filmy oceniać w podobny sposób, co sporty ekstremalne. W takim wypadku za dokument nakręcony w warunkach zimowej wyprawy na ośmiotysięcznik pewnie trzeba by przyznać jakieś dodatkowe gwiazdki. Niestety, tak to nie działa. W jakkolwiek trudnych warunkach nakręcono ""Ostatnią górę"", w żaden sposób nie zmienia to faktu, że jest to film słaby, w większości nudny i potwornie wtórny.        Ministerstwo Kultury i Dziedzictwa NarodowegoNarodowe Centrum Kultury Himalaje zostały już bowiem dawno wyeksploatowane przez kino. Dokument o nieudanej polskiej zimowej wyprawie na K2 – uznawaną za jeden z najtrudniejszych szczytów do zdobycia na Ziemi – do tego korpusu filmów górskich nie wnosi absolutnie niczego nowego. Mające w intencji twórców sprawiać wrażenie majestatycznych obrazy gór całkowicie nam spowszechniały, bez trudu wygooglamy nawet lepsze w pięć minut. Obrazy starcia człowieka zdobywającego góry z naturą i samym sobą widzieliśmy już na ekranie wiele razy. Nie tylko w kinie – za każdym razem, gdy jacyś polscy himalaiści zdobędą szczyt albo utkną w górach w oczekiwaniu na pomoc, telewizje informacyjne przez kilka dób nie pokazują prawie niczego innego.  Twórcy ""Ostatniej góry"" nie mają żadnego pomysłu, który odróżniałby ich od masy dokumentów o górach. Nie mają ciekawych bohaterów. Takich, których historia byłaby na tyle interesująca, że zechcielibyśmy towarzyszyć im w górskiej wyprawie. W filmie o bohaterach nie dowiadujemy się praktycznie niczego, żaden z nich nie zdołał mnie zainteresować. Film nie ma też ciekawej narracji. Trzy organizujące je wątki – misja ratunkowa na Nanga Prabat, konflikt w ramach ekspedycji, nieudane próby znalezienia pogodowego okna dla podejścia do szczytu – nie mają napięcia, nie niosą ani interesujących poznawczo kwestii, ani emocji. Jak rozumiem, nasze emocje ma zaangażować to, czy ""naszym się uda"" dokonać historycznego zimowego wejścia na K2 – niestety, film nie jest w stanie sprawić, bym w jakikolwiek sposób się tym przejął, czy zrozumiał, dlaczego właściwie ma to jakiekolwiek znaczenie.        Ministerstwo Kultury i Dziedzictwa NarodowegoNarodowe Centrum Kultury Jedyne interesujące fragmenty to te, w których widzimy codzienne życie w obozie, najprostsze czynności aklimatyzujących się w nim himalaistów. Widać w nich, jak skomplikowanym logistycznie przedsięwzięciem jest współczesny himalaizm. Jakich nakładów wymaga, jak wiele osób na zapleczu angażuje, jak bardzo zależy od technologicznego wsparcia – himalaiści mają w obozie Internet, rozmawiają z rodzinami przez internetowy komunikator i oglądają transmisje skoków narciarskich. Ten temat niestety tylko miga.   O wiele chętniej, niż kolejne banały o starciu ludzi z górami, zobaczyłby film o ekonomicznym zapleczu himalaistów. Albo o tym jak coraz bardziej masowy himalaizm odciska się na lokalnych ekosystemach czy ekonomii mieszkających w ich pobliżu wspólnot. Warto by zadać pytanie, czy np. ekologiczny koszt podobnych imprez nie jest zbyt wysoki? Równie ciekawie byłoby przyjrzeć się temu, jak obrazy górskiej przyrody zbanalizowały się we współczesnej kulturze wizualnej – ale to zadania dla zupełnie innego filmu i pewnie dla innych filmowców.  ""Ostatnia góra"" może być ciekawa głównie – jeśli nie wyłącznie – dla osób wybitnie zainteresowanych himalaizmem. Dla zwykłego widza będzie raczej nudna. Ja się przynajmniej wynudziłem. Może gdyby historię skondensować do kwadransa, jakoś bym wytrzymał – ale 82 minuty to stanowczo za dużo.  "
Czarny Mercedes (2019),3,"Odbezpieczcie pistolet, przystawcie mi go do skroni – wyśpiewam, kto zabił i dlaczego, lecz za żadne skarby nie zdradzę, o jakim filmie mowa. ""Czarny Mercedes"" balansuje na wielu gatunkowych krawędziach, stoi w rozkroku i kluczy równocześnie; trudno o jeden opis nowego dzieła Janusza Majewskiego. Choć mistyfikacja jest tu celem i tematem – filmowe kłamstwo nie raz i nie dwa potyka się o własne nogi.       Andrzej Zieliński  WFDiFOlaf Tryzna         Maria Dębska  WFDiFOlaf Tryzna         Antoni Królikowski  WFDiFOlaf Tryzna Zwiastun kusił porównaniami do ""Poirotów"", mrugał do Agathy Christie, może nawet obiecywał zagadkę zamkniętego pokoju. I zapowiadał wiele więcej. Detektywistyczna intryga w okupacyjnych warunkach, w nieistniejącej już Warszawie początku lat 40., w sąsiedztwie getta i w czasach AK-owskiej partyzantki, miała skomplikować wojenną codzienność stołecznych elit. Twórca ""Zaklętych rewirów"", dając nam to wszystko, chciał historię zaślubić z popkulturą, a smutne realia ukazać jako wciągającą obyczajową łamigłówkę. Jak mało który polski filmowiec miał odwagę mieszać ze sobą tak rozmaite składniki jak krwawy whodunit, komedia przerysowanych charakterów, kostiumowy sztafaż, ukazana w krzywym zwierciadle pułapka namiętności i historia zakazanego uczucia, wreszcie – wojenny dramat ukrywającej się Żydówki... Jest tego więcej, lecz więcej zdradzać nie warto. Niestety, tym razem polski klasyk zgubił proporcje, a kolejne elementy jego filmu nie należą do tej samej układanki.  Razi wyraźna amputacja scenariusza z kart znacznie grubszej powieści (tego samego autorstwa). Za przykład niech posłuży grana przez Marię Dębską ofiara, wokół której koncentruje się intryga. Młoda Żydówka jest kilkoma postaciami, w zależności od retrospekcji: strapioną studentką, rozpieszczoną damą, femme fatale, lecz jej kolejne odsłony dzieli tylko data na ekranie; brak tu psychologicznego łącznika motywującego zmiany. Jedyna introspekcja zostaje wypowiedziana nie wiadomo czemu bez ubrań, co najlepiej świadczy o funkcjonalności niektórych reżyserskich rozwiązań. Przy okazji scena ta daje kolejny pretekst do dyskusji o seksizmie wpisanym w filmografię autora ""Zazdrości i medycyny"". Łatwo zasłaniać się fikcyjnością uprzedmiotawiającego kobiety świata – lecz tutejszy hrabia erotoman w doskonale komediowej kreacji Andrzeja Seweryna domyka niepokojąco bogatą galerię postaci z kina Majewskiego, które kwiecistym słowem, wścibskim spojrzeniem lub zaskakująco dosłowną fantazją ujawniają ciągoty ukształtowanego w innej epoce filmowca.       Bogusław Linda  WFDiFOlaf Tryzna         Aleksandar Milićević  WFDiFOlaf Tryzna         Wiktor Zborowski  WFDiFOlaf Tryzna O wiele boleśniejsze niż pocięta psychologia są skróty dramaturgiczne i wątki prowadzące ku ślepym uliczkom (by wspomnieć nielegalną działalność adwokata we wtórnej kreacji Artura ""Ojca Mateusza"" Żmijewskiego). Fabułę stanowi kalejdoskop nagle pojawiających się, pozbawionych ekspozycji postaci – istnych deus ex machina kryminalnej intrygi. Owe pionki o ludzkich twarzach przez chwilę popychają akcję do przodu. Sam pozbawiony sprawczości śledczy (Andrzej Zieliński) tego nie potrafi. Gdyby jeszcze Majewskiemu udało się stematyzować bezwolność popychanego przez nitkę do kłębka detektywa, można by mówić o dekonstrukcji gatunku. Główną ambicją podobnych historii zawsze było przecież doprowadzenie poznawczej inwencji śledczych do ekstremum. Za dekonstrukcją mogłaby przemawiać także obecność trzech głównych bohaterów (o kim mówię – zdradzać nie wypada) dominujących nad poszczególnymi partiami filmu. Te dziwnie rozłożone akcenty wywołują wrażenie, jakby akcja działa się gdzieś obok. Niby poruszamy się do przodu, poznając kolejne fakty, lecz nie możemy być pewni, komu zawdzięczamy ten zaszczyt. Gdy jednak tautologiczne zwroty akcji tłumaczą wszystko po raz wtóry, dekonstrukcja bierze w łeb. Rozmemłane dwie godziny seansu przekonują, że zamiary twórcy były nieco inne.  Majewski najchętniej delektuje się kostiumem epoki, lecz to nostalgia przeterminowana. Autor dawno już zamknął się w bezpiecznym świecie elit. Oglądana w ""Czarnym Mercedesie"" codzienność jest kawalątkiem wyrwanym historii przez wybrańców. Owa optyka z klapkami na oczach daje o sobie znać w scenie przekroczenia granicy getta: idziemy tam tylko po to... by pobyć z  bogaczami. Gdy kręci się przed nami galeria postaci (liczby epizodów i znanych cameo mógłby Majewskiemu pozazdrościć sam Smarzowski), to są to raczej typy z prozy Christie, niż bohaterowie z krwi i kości, które mógłby wymyślić Szczepan Twardoch, w swojej prozie obracający się przecież w podobnym czasie i przestrzeni. Obcy obserwator filmu Majewskiego nie domyśli się, jak trudno żyło się poza filmowanym kadrem (inna rzecz, że ""klimatycznie"" zamglone wnętrza i tak utrudniają rozpoznawanie twarzy). Widać zachwyt reżysera światkiem polskich elit, lecz mają one w sobie coś z muzealnych eksponatów. Reżyser nie jest zainteresowany nowością, nie mówi nic o współczesności, nie zważa na potrzeby młodszej od siebie widowni. ""Czarny Mercedes"" okazuje się więc kinem kostiumowym sensu stricto: przystrojonym w retro-kwiatki, lecz statycznie tkwiącym w objęciach anachronizmu."
Był sobie pies 2 (2019),3,"Myślę, że umarłem. Kiedy wreszcie nastał spokój, zobaczyłem siebie hasającego między łanami zbóż i zdążającego w stronę jasnego światła. Emanowało ciepłem i dobrem, było coraz bliżej, już prawie na wyciągnięcie ręki. No i wtedy wszystko się zaczęło. Jakaś zafajdana łapa chwyciła mnie wpół i zaciągnęła do psiego Matriksa, gdzie ludzie to kukły wypchane słomą i szczęściem. Idealne małżeństwa są terroryzowane przez aroganckie Cruelle de Mon, mieszkania pachną luksusem, każda rozmowa to superważna lekcja i jednocześnie prezentacja śnieżnobiałych zębów. Nad tym piekłem unosił się pies-anioł, nieśmiertelny przędzarz ludzkiego losu, który splata to, co rozplątane i tylko czasami musi wyjść na kupę. Błagam, uszczypnijcie mnie! Czy ja naprawdę tyle nagrzeszyłem?        Dennis Quaid,  Marg Helgenberger  Universal Pictures Bo przecież wiem, że ""Był sobie pies 2"" to po prostu opowiastka dla dzieciaków. Familijna miniepopeja, spreparowana właściwie w jednym celu: oswoić małego człowieka z perspektywą śmierci ukochanego psa. Pocieszyć i zapewnić, że psia miłość jest bezwarunkowana, że nigdy się nie kończy i znosi wszelkie granice, także te metafizyczne. I tak czworonóg Bailey przechodzi kolejne etapy reinkarnacji – podobnie jak w pierwszej części serii – ale w cudowny sposób zachowuje wspomnienia swoich poprzednich żyć oraz silne pragnienie powrotu do właściciela. Sztuczność tej sytuacji byłaby jeszcze do zniesienia. Bailey odradza się raz jako pies duży, raz jako mikrus z kokardką na czubku głowy, czasami tuż za rogiem, innym razem na drugim końcu USA, ale i tak zawsze, jakimś cudownym zrządzeniem losu, trafia na tego jedynego, wybranego na początku drogi człowieka-pana. Nie do zniesienia jest natomiast sam ten człowiek, na przemian szczerzący się w groteskowym uśmiechu i zalewający sztucznymi łzami. W tym filmie zdania mogą być wyłącznie okrągłe (""Jesteś najgorszą matką na świecie!""), wypowiadane z kościelnym namaszczeniem przez świetnie zaprogramowane manekiny i syntezatory mowy. W rzeczywistości rozpisanej na dwóch stronach wyrwanych z zeszytu ludzie nie przechodzą żadnych ewolucji i nie dojrzewają – są tacy sami jako dorośli i jako dzieci (no, z wyjątkiem jednej bohaterki-alkoholiczki).        Dennis Quaid  Universal Pictures         Dennis Quaid,  Marg Helgenberger,  Emma Volk  Universal Pictures          Universal Pictures A co w takim razie z psem? Coż, pies to idealny niewolnik i fanatyczny służbista. Bailey pierwszy raz umiera na farmie Ethana, który próbuje chronić swoją wnuczkę przed nieodpowiedzialną postawą jej matki, wdowy po tragicznie zmarłym synu bohatera. Psina odchodzi więc z poczuciem misji: musi wrócić i stanąć u boku zagrożonej CJ. No i leci na tej chmurce, przez zboża i słońce, a na ziemi trwa sajgon: zaniedbania rodzicielskie, alkoholizm, przemocowy chłopak, trudne życie w Nowym Jorku, nowotwór, błyszczące kabriolety, dobre jedzenie, wygodne kanapy. Kolejne powroty to kolejne serie banalnych sytuacji i obrazków rodem z pachnących papeterii. Bailey łączy przyjaciół i całe rodziny, wpływa na ich losy, a dzięki wielu życiom rozpoznaje to, o czym ludzie zdążyli już dawno zapomnieć. Festiwal piękna i miłości trwa aż do świetlistego, słodko-gorzkiego zakończenia.   I tylko żal w tym wszystkim czworonoga. ""Był sobie pies 2"" został skomponowany tak, że zwyciężająca śmierć, międzygatunkowa miłość przypomina skutek uboczny ekstremalnej psiej głupkowatości. Czytane przez Josha Gada głosy z wnętrza puchatej głowy wnoszą do filmu niewiele albo zgoła nic. Można je sprowadzić do serii reakcji, niby-komicznych przeinaczeń i pomyłek, tekstów krążących wokół ulubionych psich czynności: jedzenia, zabawy piłką, wydalania, złośliwego gryzienia mebli i butów, przytulania i drapania za uchem (próbka: ""O tak, czuję zapach świeżej kupy!""). To upupienie bestii czasami rzeczywiście rozczula i pewnie rozczuli całe zastępy dzieci. Poza tym obecna w filmie dydaktyka, okropna tendencja do umoralniania przy użyciu papierowych figurek i fałszywych – bo zbyt idealnych – wzorców osobowych, zamienia zabawę w katechezę. Pies na komendę skacze, podaje łapę, walczy ze śmiercią. Jak zwykle. Czekam więc na film, w którym głos z psiej głowy powie: ""Dość! Teraz ty"". I człowiek poturla się usłużnie po mokrej trawie. A na plecach zostanie mu świeży ślad. Ślad psiej kupy. "
Kickbokserka (2018),3,"Widzieliście to już nie raz. Oto młoda dziewczyna zmaga się z emocjonalną burzą. Negatywne uczucia są efektem problemów w domu rodzinnym, który właśnie się rozpada. Bohaterka czuje się też odpowiedzialna za swojego brata (tutaj cierpiącego na hemofilię i będącego ofiarą przemocy ze strony szkolnych łobuzów). Na gwałt potrzebuje ujścia dla tego, co się w niej kotłuje. Na szczęście sąsiadką w nowym bloku jest dziewczyna trenująca kick-boxing. Bohaterka postanawia sama spróbować w nim swoich sił.       Aiko Beemsterboer,  Imanuelle Grives  Film ""Kickbokserka"" Holendra Johana Timmersa jest najbardziej odtwórczym filmem o nastolatkach i sporcie, jaki tylko można sobie wyobrazić. Każda klisza, nieważne jak bardzo spłowiała przez zbyt często stosowanie w kinie, znajduje tu eksponowane miejsce. Co gorsza, reżyser nie proponuje widzom nic poza powielaniem tego, co wymyślił już ktoś inny.  Timmers nie spróbował nawet złagodzić efektu wtórności ciekawą formą. Jedyne, co ma do zaoferowania, to rozwlekanie kolejnych scen, jak się tylko da. Uderza to przede wszystkim w scenach treningów i walk, ponieważ nie tylko ciągną się w nieskończoność, ale też są mało atrakcyjne wizualnie. Serdecznie odradzam ich oglądanie tym wszystkim, którzy mają chociażby minimalne pojęcie o sportach walki. Będziecie się bowiem pokładać ze śmiechu, oglądając nieudolność postaci. Twórcy chyba zdawali sobie sprawę z tego, że pojedynki kick-bokserskie wyglądają słabiutko, więc w tych scenach agresywnie korzystali z montażu mającego maskować niedostatki. Przynosi to jednak odwrotny skutek. Czyni bowiem z filmu rzecz chaotyczną i męczącą w oglądaniu.  To wrażenie potęguje też potraktowanie całej historii przesadnie poważnie. ""Kickbokserka"" nie chce stać w jednym rzędzie z kolejnymi częściami ""Karate Kid"". Timmers ewidentnie celuje w młodzieżowy ekwiwalent kina społecznie zaangażowanego. Szkoda tylko, że jest to poza pozbawiona treści. Reżyser nie przejawia najmniejszej chęci, by rozwinąć portrety psychologiczne głównych postaci. Każdą z nich można opisać przy użyciu dwóch, trzech przymiotników. A kiedy piętrzą się przeszkody, Timmers bez mrugnięcia okiem idzie na skróty, ignorując kłopoty, w jakich znajdują się bohaterowie, i proponuje uproszczone rozwiązania rodem z najbardziej lekkich i infantylnych produkcji familijnych, od których rzekomo ""Kickbokserka"" trzyma się z daleka.       Aiko Beemsterboer,  Noa Farinum  W efekcie ""Kickbokserka"" to ""ni pies, ni wydra, coś na kształt świdra"". Jest za poważna, by sprawdziła się jako prosta rozrywka, za głupia, by można ją było potraktować jako wnikliwy portret młodej sfrustrowanej osoby. Postacie są jednowymiarowymi automatami, a całość tak przewidywalna, że nawet jeśli ktoś prześpi pół filmu, to i tak całkiem trafnie będzie w stanie opowiadać o tym, co się przytrafiło głównej bohaterce. Bardzo wątpliwe też, by dzieło Timmersa zachęciło młodych widzów do szukania w sporcie sposobu na poradzenie sobie z frustracjami dorastania. Z drugiej strony wystawienie paru worków treningowych przy wyjściu z sali kinowej na pewno pomogłoby widzom poradzić sobie z faktem, że właśnie zmarnowali półtorej godziny, oglądając film o dwunastolatce mającej problemy z kontrolą agresji."
Dom strachów (2019),3,"Co robi dystrybutor, kiedy chce sprzedać słaby film? Buduje skojarzenie z inną, dobrze przyjętą przez widzów (a najlepiej także przez krytyków) produkcją. Na taką strategię zdecydowało się ostatnio M2 Films, ogłaszając na plakacie ""Domu strachów"", że oto mamy do czynienia z najnowszym dziełem twórców ""Cichego miejsca"". Wyobrażacie już sobie ten oryginalny, pogrywający z gatunkową konwencją horror? No to przestańcie, bo to, co dostaniecie, jest kwintesencją przeciętnego i przewidywalnego straszaka, jakich wiele pojawia się w kinach przed zbliżającym się Halloween.         Broken Road ProductionsSierra / Affinity Oczywiście technicznie rzecz biorąc, nikt się tu z prawdą nie minął – za kamerą stoją bowiem Scott Beck i Bryan Woods, czyli autorzy interesującego, lecz niepozbawionego kilku absurdów scenariusza ""Cichego miejsca"". O ile jednak w tamtym przypadku John Krasinski, reżyser i odtwórca jednej z głównych ról, zdołał uratować sytuację, o tyle tym razem Beck i Woods zdani byli na samych siebie. I choć nie jest to pierwszy raz, kiedy spotkali się na planie (zrealizowali wspólnie kilka krótkometrażówek), widać, że mimo najlepszych chęci nie byli w stanie wykrzesać ze swojej historii niczego, co mogłoby ocalić ją od zapomnienia tuż po opuszczeniu sali kinowej.   Już początek nie zapowiada niczego dobrego. Główną bohaterkę, Harper (Katie Stevens), poznajemy, kiedy starannie ukrywa pod makijażem podbite przez agresywnego partnera oko. Trudno się dziwić, że nie ma ochoty na halloweenową imprezę, ulega jednak namowom współlokatorki i daje się wyciągnąć do baru. Co jakiś czas przebąkuje wprawdzie, że wolałaby wracać do domu, zwłaszcza że rozwścieczony chłopak wysyła jej coraz bardziej niepokojące SMS-y, ale pod wpływem nowo poznanego kolegi postanawia towarzyszyć znajomym w wycieczce do tytułowego domu strachów.         Broken Road ProductionsSierra / Affinity Żądni wrażeń młodzi ludzie, zachęceni obecnością strzegącego wejścia upiornego klauna i mrożącymi krew w żyłach wrzaskami, jakie co jakiś czas dobiegają z budynku, ochoczo oddają telefony i wypełniają formularze zgody, bez wahania podając swoje adresy i dane kontaktowe najbliższych. Początkowo są pod wrażeniem realizmu makabrycznych inscenizacji i z entuzjazmem odkrywają kolejne ukryte przejścia. Większy niepokój wzbudza w nich dopiero zniknięcie jednej z koleżanek; uparcie tłumaczą sobie jednak, że to kolejna sztuczka mająca na celu ich przerazić. Kiedy zostają zamknięci, a pracownicy ociągają się z udzieleniem pomocy rannej dziewczynie, zaczynają rozumieć, że trafili do miejsca, którego z pewnością nie polecą znajomym — nawet nie dlatego, że usługa nie spełniła ich oczekiwań, ale ponieważ zdają sobie sprawę, że prawdopodobnie nie wyjdą z niego żywi.   Nikogo to jednak nie obchodzi, bo bohaterowie są tak nijacy, że widzowi trudno do któregokolwiek z nich poczuć choćby cień sympatii. Protagonistka nie jest wyjątkiem. Nawet kiedy podejmuje walkę o życie, trudno uwierzyć w jej przemianę z rozdygotanej szarej myszki w nieustraszoną final girl. Widać wprawdzie próby rozbudowania jej postaci i umotywowania działań dramatycznymi wydarzeniami z dzieciństwa, niestety tam, gdzie scenariusz aż prosi się o rozwinięcie wątków, twórcy prześlizgują się po nich, wracając do eksploatowania oklepanych motywów.         Broken Road ProductionsSierra / Affinity Gdyby bohaterom towarzyszył dog niemiecki, można by odnieść wrażenie, że oglądamy aktorską wersję któregoś odcinka ""Scooby-Doo"", w której maczał palce Eli Roth. Jego rękę czuć najlepiej, kiedy przebrani za klauny zwyrodnialcy dobierają się do swoich ofiar, czerpiąc z tego taką samą radość, jak członkowie ekskluzywnego klubu z ""Hostelu"". Dystrybutor powinien się poważnie zastanowić, czy odwołanie się na plakacie do właśnie tego filmu nie byłoby bardziej na miejscu, szczególnie że jego znany z zamiłowania do estetyki gore twórca jest jednym z producentów.  "
"Nie obchodzi mnie, czy przejdziemy do historii jako barbarzyńcy (2018)",5,"Słowo bywa potężną bronią. Wie o tym doskonale rumuński reżyser Radu Jude. Po mistrzowsku wykorzystał je, by obronić swój film przed krzykaczami, którzy mogliby zarzucić mu zdradę narodową i szarganie pamięci rumuńskich bohaterów. Niewygodne treści zakopał bowiem pod niewyobrażalną masą przeintelektualizowanych dialogów i monologów – tak, że z wielkim prawdopodobieństwem zanudzi swoich oponentów, którzy zapewne połowy z tego, o czym mówi Jude, nie zrozumieją, a drugą połowę prześpią.        ZDF/ArteKlas FilmKomplizen FilmEndorfilmHI Film Productions ""Nie obchodzi mnie, czy przejdziemy do historii jako barbarzyńcy"" dotyka bardzo trudnych dla Rumunów spraw. Tematem jest bowiem działalność Iona Antonescu, który miał rzekomo wypowiedzieć słowa wykorzystane jako tytuł filmu w kontekście masakry Żydów w czasie II wojny światowej. Dla wielu Rumunów jest on jednak bohaterem narodowym. Niektórzy potrafią pójść tak daleko, że negują zbrodnię Rumunów, jako winnych masakry, wskazując Niemców. Jude nie wybiela marszałka i bez ceregieli rozdrapuje rany, o których większość Rumunów nie chce w ogóle słyszeć. Aby zrozumieć, na co porwał się reżyser, wystarczy wyobrazić sobie, co działoby się w Polsce, gdyby ktoś postanowił bez ogródek opowiedzieć o działalności Romualda Rajsa.  Reżyser ""Nie obchodzi mnie..."" zapewne doskonale zdawał sobie sprawę z tego, jakie emocje może wzbudzić jego film. Dlatego też zabezpieczył się, rezygnując z fabuły opowiadającej bezpośrednio o rzezi Żydów. Zamiast tego nakręcił film w filmie, tworząc bardzo szeroką strefę buforową. Bohaterką obrazu jest bowiem reżyserka, która przygotowuje się do plenerowej inscenizacji wydarzeń związanych z masakrą Żydów. Oglądamy więc przede wszystkim proces twórczy i zmagania artystki z tym, co i jak umieścić w przedstawieniu. Widzimy ekipę prześladowaną kolejnymi problemami logistycznymi oraz wyczerpującą pracę z aktorami i statystami. Mimo to, kiedy dochodzi do samej rekonstrukcji, robi ona wstrząsające wrażenie. I formuła filmu w filmie w niewielkim tylko stopniu amortyzuje szok uderzenia, jakim są odtworzone wydarzenia z II wojny światowej.  Niestety, finał nie jest w stanie zmienić faktu, że ""Nie obchodzi mnie..."" nie do końca sprawdza się jako film. A wszystko właśnie przez to, w jaki sposób reżyser używa słów. Jude nie ma oporów, by tworzyć wielominutowe sceny, kiedy to bohaterowie po prostu czytają całe akapity z różnych historycznych publikacji. Lubi też zanudzać ciągnącymi się w nieskończoność dysputami, które prowadzone są chyba wyłącznie z miłości do wypowiadania słów, a nie w celu przekazania głębszej myśli.        ZDF/ArteKlas FilmKomplizen FilmEndorfilmHI Film Productions Nie znaczy to wcale, że obraz pozbawiony jest wartości intelektualnej. Przeciwnie, uważny widz znajdzie w nim wiele ciekawych uwag i tez. Giną one jednak w potoku monotonnie wypowiadanych zdań. Przypomina to wykład prowadzony przez mamroczącego sobie pod nosem profesora, którego nikt nie ma serca wysłać na emeryturę ze względu na jego wcześniejsze dokonania. Skoro Jude tak bardzo kocha słowa, lepiej zrobiłby, pisząc esej na temat Antonescu. Byłoby to z dużą korzyścią dla odbiorców, którzy mogliby się zatrzymać przy co ciekawszych uwagach i bardziej kontrowersyjnych tezach, zastanowić nad nimi i porównać z innymi opiniami.  Plusem słowotoku Judego jest oczywiście skuteczne zanudzenie tych, którzy inaczej definiują prawdę historyczną związaną z marszałkiem Antonescu. Jego działania mają jednak charakter totalny, niczym chemioterapia atakując nie tylko nacjonalistycznych agitatorów, ale również tych, którzy chętnie pochyliliby się nad tematem, gdyby tylko potrafili zdzierżyć męczącą formę."
Krewetki w cekinach (2019),3,"""Niech sobie tam robią, co chcą, byle nie otwarcie, na tych paradach, tak, żeby dzieci widziały"" – homofobiczny tekst-monolit, powtarzany tak często, że aż zdarła się płyta. A przecież wystarczy poznać osobiście kogoś ze społeczności LGBT+, wziąć udział w Marszu Równości i już wszystkie uprzedzenia pryskają, robi się sztama po wsze czasy. Razem tańczymy do szlagierów, urządzamy karaoke i kibicujemy uczestnikom Eurowizji. Tak to powinno działać, dokładnie tak. Ale z jakiegoś powodu nie działa.         Ciné+Centre National de la Cinématographie (CNC)Universal Pictures International (UPI)Canal+Improductibles, Les ""Krewetki w cekinach"" usilnie próbują nas przekonać, że homofobów da się nauczyć tolerancji poprzez intensywny kontakt z członkami mniejszości seksualnych. Tyle że gargantuiczna schematyczność tego filmu może przynieść skutek dokładnie odwrotny – posądzenie o tendencyjność, nachalną ilustracyjność, stawianie tezy, którą następnie za wszelką cenę trzeba udowodnić. Nie ma tu w gruncie rzeczy nawet centymetra kwadratowego podłogi na niuanse, bo scenariusz odpisano od kalki podobnych pocztówek motywacyjno-sportowych. Jest więc tak: w miejsce sportowca, który pije/zdradza żonę/zaniedbuje dzieci/... i przestaje odnosić sukcesy, dostajemy sportowca, który jest homofobem i przestaje odnosić sukcesy. Po kontrowersyjnej wypowiedzi w mediach (czyt.: zbluzganiu dziennikarza na wizji) pływak Matthias Le Goff dostaje ultimatum. Albo potępienie i koniec kariery, albo pokuta w roli trenera amatorskiej drużyny piłki wodnej. Drużyny, dodajmy, złożonej z samych homoseksualnych mężczyzn, których największym marzeniem jest udział w międzynarodowych zawodach Gay Games w Chorwacji. Matthias zaczyna od robienia wszystkiego na odwal, byle szybciej, byle gorzej, byle dalej od kolorowej, rozwrzeszczanej bandy kolesi. W końcu jednak górę bierze sportowy duch. I wiara, że może coś ugrać nie tylko dla tych ""innych"", ale także dla siebie.         Ciné+Centre National de la Cinématographie (CNC)Universal Pictures International (UPI)Canal+Improductibles, Les Jaki będzie kierunek przemiany bohatera, wiemy oczywiście od pierwszych akordów. Produkcyjniak nastawiony na płynne odbijanie kolejnych klisz nie bawi się w ceregiele, ale rozdaje karty tak, żebyśmy w mig odgadli, kto jest czarnym koniem, a kto odpadnie jeszcze na linii startu. W galeryjce figur osobowych, obok ultrahetero Matthiasa, mamy więc całą plejadę gejowskich stereotypowych wycinanek. Na pierwszym miejscu jest Jean, facet poważny i spajający całą drużynę własnym urokiem i zmotywowaniem. Cedric reprezentuje ustawionego domatora z dwójką dzieci, wiecznie pod pantoflem apodyktycznego męża. Joel to pokolenie lat 60. – stary, sfrustrowany aktywista, średnio łapiący nowe wyzwania stojące przed społecznością. Fred jest trans i dlatego niektórzy członkowie zespołu w ogóle nie akceptują jego udziału w zawodach. Poza tym na liście obecności znajdziemy jeszcze: fajtłapę, zgrywusa oraz podrywacza. Jak u Moliera. Wszystko prosto, komunikatywnie i bez namysłu. I do śmiechu, i do rozwagi. Jakby zadaniem kina było dyktować notatki, a nie skłaniać do dyskusji.         Ciné+Centre National de la Cinématographie (CNC)Universal Pictures International (UPI)Canal+Improductibles, Les Jest jeszcze coś – ramy, w jakie została wtłoczona społeczność LGBT+, także wydały mi się ekstremalnie stereotypowe. Mogę się oczywiście mylić, ale trudno mi uwierzyć, że grupa facetów przygotowujących się do turnieju sportów wodnych nie tylko średnio radzi sobie z pływaniem, ale marnotrawi kolejne treningi na wygłupach, prankach, kopulowaniu z dmuchaną piłką, tańcach i śpiewaniu popowych hiciorów. Kiedy chłopaki stają przeciwko drużynie lesbijek, muszą to być oczywiście ""monstra"" (to nie moje słowa, lecz cytaty z filmu), ""baby-drwale"", które rozjeżdżają, miażdżą i terroryzują. Wiem, że miało być na luzie, z humorem i bez większych zobowiązań, tylko jak długo można grać w tę grę w odbijanego? Nie wystarczy zastąpić heterostereotypów homostereotypami i ogłosić, że robi się dobre kino gatunkowe przeciwko nietolerancji. Trzeba jeszcze przekonać widzów, że świat, który roztacza się przed nami na ekranie, mógłby zaistnieć naprawdę. Bez spełnienia tego podstawowego warunku nie ma co marzyć o uprawianiu porządnej dydaktyki. A na czytanki dla dorosłych zwyczajnie szkoda tracić czas."
Legiony (2019),6,"W ""Legionach"" podobnie jak w ""Mieście 44"" Jana Komasy przyjmujemy przede wszystkim perspektywę młodych, którzy odważnie decydują się na czynną walkę w służbie idei niepodległej ojczyzny, stworzenia dla siebie ""nowego domu"". I choć sam tytuł filmu kojarzy się z dziejową epickością ekranizowanego przedsięwzięcia, twórcy filmu zdecydowali się na burzliwym tle Wielkiej Historii (1916-1918) wyróżnić troje bohaterów i mocno wyeksponować ich (tragi)miłosną relację.       Sebastian Fabijański  PicaresqueJacek Piotrowski         Wiktoria Wolańska  PicaresqueJacek Piotrowski         Bartosz Gelner  PicaresqueJacek Piotrowski Do świata ""Legionów"" wchodzimy in medias res. Dezerter z carskiego wojska Józek (Sebastian Fabijański) trafia zbiegiem okoliczności do sztabu przygotowujących się do walki ""Legionów"" Piłsudskiego. Zderzenie z nową rzeczywistością i jej ideałami spowoduje u chłopaka przełom rodem z 3. części ""Dziadów"" Adama Mickiewicza (Gustaw-Konrad). Na swojej idealistycznej drodze bohater napotka nie tylko szereg kluczowych postaci historycznych (Stanisława Kaszubskiego czy Zbigniewa Dunina-Wąsowicza), ale także parę narzeczonych – agentkę wywiadu I Brygady, Olę (Wiktoria Wolańska) oraz Tadka (Bartosz Gelner), ułana i członka Drużyn Strzeleckich. To właśnie ich wspólna relacja stanie się jednym z najważniejszych elementów ""Legionów"".  Film Dariusza Gajewskiego zdaje się rozpadać na dwie części. W pierwszej odnajdziemy całkiem ciekawą mozaikę wątków, dygresji i postaci, które starają się z różnych stron nakreślić proponowaną w ""Legionach"" lekcję historii o I wojnie światowej oraz polskiej drodze do uzyskania niepodległości (w tym kontekście na szczególną uwagę zasługują np. sceny dialogowe między Mirosławem Baką a Grzegorzem Małeckim, będącego w filmie kimś w rodzaju charyzmatycznego Mefisto). Reżyserowi i jego ekipie udaje się wielokrotnie oddać na ekranie obraz wysiłku, cierpienia, niepewności czy też pasji, z jaką legioniści godzą się żyć i w konsekwencji umierać. Jest w tej wizji spora dawka wiarygodności, a także – za sprawą dość wyważonej formy filmowej i często nieśpiesznego tempa narracji – rodzaj uszlachetnienia dla jej protagonistów i ich motywacji. Oczywiście nie brakuje tutaj również epickich batalistycznych scen, które pięknem i rozmachem realizacji podbijają stawkę, wprowadzając (martyrologiczne) napięcie do snującej się przed oczami widzów historycznej kompilacji. Stanowią one niewątpliwie highlight polskiej produkcji i jej monstrualnego budżetu.        PicaresqueJacek Piotrowski Co ważne, film Gajewskiego podkreśla także, jak istotny był czynny udział kobiet na froncie – nie tylko w działaniach sanitarnych, ale też tych dywersyjnych i strategicznych. To, co w ""Piłsudskim"" Michała Rosy jest śladowo zarysowane za sprawą postaci Aleksandry Szczerbińskiej granej przez Marię Dębską (a czego nie można z historycznego punktu widzenia odebrać pierwszej żonie Marszałka, czyli Marii Piłsudskiej), w tym przypadku otrzymuje szersze pole filmowej ilustracji (vide sekwencja podkładania przez dwie działaczki bomb pod strzeżony przez wroga most).  Film traci na sile w momencie, gdy opowieść przybiera sztywną formę miłosnego trójkąta, przywołującego na myśl amerykańskie ""Pearl Harbor"" w reżyserii Michaela Baya. Wspomniana wcześniej epizodyczna i eliptyczna narracja zaczyna się dusić w melodramatycznym gorsecie. I choć aktorzy próbują oddać romans z subtelnością i z przekonaniem, zostają stłamszeni przez ograniczenia materiału scenariuszowego (szczególnie słabo wypada rozegranie historii w momencie łazarzowego powrotu narzeczonego do swojej ukochanej). Warto zauważyć, że najlepiej z całej trójki wypada aktorsko Sebastian Fabijański, którego gra zaskakuje oszczędnością środków i niezłomnym spokojem. Nie tylko wierzy się w jego przemianę, ale wręcz jej kibicuje.         PicaresqueJacek Piotrowski ""Legiony"" są siłą rzeczy i zamysłu silnie oddane ""sprawie narodowej"", lecz bez ekstrawaganckiego patosu i łopatologii, które charakteryzowały (coraz bardziej wydłużający się) szereg polskich produkcji o podobnym charakterze powstałych w ostatnich kilku latach. Nurt, który na potrzebę tego tekstu określę mianem ""historyczno-patriotycznego"", odnajduje coraz liczniejszą reprezentację  w panoramie rodzimego kina. I choć dotychczasowy efekt ich realizacji (oraz eksploatacji) pozostawiał w większości przypadków wiele do życzenia, ""Legiony"" na tym tle bronią się warsztatową sprawnością, pasującym do całości rozmachem, a chwilami wręcz wyważeniem, które sprawia, że można zagłębić się w historię poszczególnych postaci, docenić staroświecką szlachetność i poetyckość ich postaw."
Angry Birds Film 2 (2019),6,"Nie tęskniłem za kontynuacją ""Angry Birds Film"". Jęknąłem na myśl o kolejnej przeznaczonej dla wszystkich i dla nikogo, wulgarnej, agresywnie nadpobudliwej bajce o latających nielotach rodem ze znanej platformówki. Teraz przecieram oczy ze zdumienia: premierowy sequel – jak to rzadko z sequelami bywa – unosi to uniwersum i tych bohaterów o kilka poziomów wyżej.        CTMG, Inc.  Zasiadający na stołku reżysera Thurop Van Orman (""Niezwykłe przypadki Flapjacka"") i dzierżący pierwsze pióro scenarzystów Peter Ackerman (""Epoka lodowcowa"") gwałtownie odcinają się od wątpliwej spuścizny poprzedników. Dosłownie jedna linia dialogowa wystarczy im za przypomnienie losów wiecznie rozdrażnionego Reda, byłego wyrzutka, dziś zaś – powszechnie wielbionego obrońcy Ptasiej Wyspy. Wywalczone przez niego status quo nie pozostawia wątpliwości: każdy psikus zajmujących sąsiednią wyspę Świń zostaje pomszczony, lecz krew nie poleje się, dopóki tamci będą trzymać się na dystans. Wojennej rutynie zaprzysiężonych wrogów przeszkodzi jednak trzecia rasa. Gdy z Orlej Wyspy zaczną spadać potężne kule lodu wystrzeliwane z jeszcze większej armaty, kolorowe ptactwo i trzoda chlewna podpiszą rozejm i zewrzą szyki przeciw kolonizującej kolejne wyspy orlej dyktatorce. Jak się jednak okaże, choć drapieżnie zagina dziób, głęboko w środku ukrywa złamane serce.  O ile pierwsza część przygód była historią nieufności z apoteozą słusznego gniewu w finale, o tyle ""Angry Birds Film 2"" poucza o niezbadanych możliwościach dialogu i konieczności tłumienia niezdrowych emocji. Zarówno pójście na kompromis, uderzenie się we własne piersi i wsłuchanie się w potrzeby innych przez Reda, jak i, szerzej, międzyrasowe porozumienie dotychczas rywalizujących ze sobą frakcji stoją w sprzeczności z politycznym podtekstem pierwszego filmu. Stanowiąca przygodowy kręgosłup bajki misja ratunkowa (""Siedmiu wspaniałych"" odbywa ""Wielką ucieczkę"", by walczyć z bondowskim szwarccharakterem) złożona z połączonych sił ptasich i świńskich każe unieważnić dzielące ich różnice. W obliczu prawdziwego zagrożenia wzajemne uprzedzenia okazują się mniej istotne. To bardziej zachęcające przesłanie znajduje potwierdzenie w dojrzewających psychologiach dramaturgicznie kluczowych postaci. W chaosie agresywnej, skrajnie krzykliwej, pokawałkowanej do granic możliwości części pierwszej bohaterowie nieraz przypominali kulki we flipperze. Tym razem dostajemy niegłupią dydaktykę, która zadowoli rodziców, odpowiednie dla kilkulatków miłosne perypetie oraz niezależne kobiece bohaterki, które posiadają indywidualne – życiowe, zawodowe i uczuciowe – potrzeby i ambicje; są inteligentne na tyle, by mieć uzasadniony wpływ na obrastających w piórka, lecz zagubionych samców.        CTMG, Inc.          CTMG, Inc.          CTMG, Inc.  Drugi film nieco tłumi narracyjne ADHD. Cudownie anarchiczny slapstick wciąż ma się dobrze: po seansie wspomnicie najlepszą łazienkową rozwałkę od czasu ""Mission: Impossible – Fallout"" oraz pościg za trzema jajami – przywołujący perypetie Wiewióra z ""Epoki lodowcowej"". Budżet Sony Pictures Animation nie spędza snu z powiek animatorom: perfekcyjna choreografia farsowych numerów i ich wiarygodna fizyczność sprawiają, że Charlie Chaplin, gdyby oglądał, biłby brawa. Niestety, nowi twórcy współdzielą z poprzednikami dziwaczną analną fiksację: trzęsące się pośladki świniaków i niby ucieszne ciosy w pachwinę są tu na porządku dziennym. Choć cenię sobie żart fekalny jako rodzaj dowcipu, który wymaga najwięcej rytmicznego wyczucia, to ""Angry Birds Film 2"" wciąż ma problem z waleniem po głowie tego typu treścią. Jedyna nadzieja, że za częścią seksualnych dowcipów najmłodszy widz zwyczajnie nie nadąży.  Co prawda o ""Angry Birds Film 2"" nie da się powiedzieć, by była komedią najwyższych lotów, lecz to zaskakująco porządna familijna przygodówka z ambicjami. Najlepsze jest w niej chyba to, że można przy niej zapomnieć o jedynce. Jak tak dalej pójdzie, trójka okaże się arcydziełem."
Rambo: Ostatnia krew (2019),3,"Choć seria o Johnie Rambo zawsze przebąkiwała o wojennych traumach, próbach godzenia się ze stratą najbliższych oraz walce ze zżerającym od środka gniewem; choć sam tytułowy bohater bywał wyrzutem na sumieniu miłującej wojenkę Ameryki, odpadkiem wyrzucanym na margines społeczeństwa, jedynym sprawiedliwym bez wzajemności kochającym swój kraj, świętym szaleńcem i zbawicielem uosabiającym najwspanialszy z narodów – to licho mogłoby porwać całą tę wyliczankę, a miłośnicy sensacyjnego cyklu i tak biliby brawa. Przynajmniej od premiery ""Rambo II"" filmy o pierwszym komandosie popkultury były czymś zdecydowanie więcej/mniej (niepotrzebne skreślić) niż tylko studium przypadku wsadzonego w polityczno-historyczny kontekst. Wypalona na polach bitwy psychika Johna oraz jego przerośnięte muskuły używane były tylko do jednego: egzekwowania świętego prawa zemsty. Ku uciesze spragnionego posoki widza.       Sylvester Stallone  Yana Blajeva  Dlaczego zacząłem od podsumowania? Wracający na ekrany po 11 latach, przelewający dla odmiany ""Ostatnią krew"" Rambo jest wszystkim tym po trochu: wyraża dziedzictwo całej serii i w jednym miejscu gromadzi jej przekleństwa. Postać odgrywana przez dziś 73-letniego Sylvestra Stallone'a to chodząca sklejka sentymentów sprzed dekad, oklepanych psychologizacji, deklaracji wykładanych kawa na ławę i etycznych zasad plecionych trzy po trzy. To także relikt minionej epoki. Wyjęty z prozy Davida Morrella półindiański weteran z Wietnamu mówi o poświęconym sobie filmie więcej, niż chciałby przyznać: marszczy kolejne zmarszczki, nie ma już tej szybkości co kiedyś; mimo kolejnych krzyżyków na karku pręży się w przedwczorajszej pozie maczo, spełniając genderową fantazję rodem z lat 80. – tę o twardzielu z karabinem w jednej ręce i słabowitą białogłową wiszącą z drugiego ramienia. Dostajemy do tego jeszcze starczą melancholię i sporo geriatrycznej prozy życia. Zanim ktoś tu skopie komuś tyłek, emeryt Rambo rozmawia więc z końmi; chwyta za nóż, lecz tylko po to, by posmarować kromkę; jeśli skacze mu ciśnienie, zaraz aplikuje przepisane leki. Te urocze przełamania nie czynią jednak ""Ostatniej krwi"" filmem ciekawszym. Bo gdy prolog ciągnie się przez pół godziny, a sam dobry wujek Rambo monologuje jak na kozetce psychologa (słowa, jak wiemy, nigdy nie były jego mocną stroną), wtedy w kinomanie może pojawić się tęsknota za nudnymi wymianami ognia z poprzednich części.       Sylvester Stallone  Yana Blajeva  Ktoś złośliwy powie (i ten ktoś będzie miał rację), że film jest tak stary jak odtwórca głównej roli, przewidywalny jak schematy, na których Sly robił karierę, powtarzalny i wyrafinowany jak jego miny, wreszcie bolesny dla samego widza – jak bolesne jest to, co Rambo zrobi porywaczom swojej przybranej córki (Yvette Monreal). Bo o kochaną podopieczną tym razem przychodzi mu zawalczyć. Zwiedził już w życiu całą południową Azję, dekadę temu zamieszkał w rodzinnej Arizonie – teraz zaczyna śledztwo w Meksyku, synonimie systemowej degrengolady, mafijnym mrowisku, przez które szmugluje się przymuszane do prostytucji kobiety. Rambo nie jest już niezniszczalny, co powinno być dla nas szokiem, lecz ta z ducha westernowa narracja o następujących po sobie walce, upadku i mściwym powstawaniu z kolan nie ma w sobie odrobiny dramaturgicznego napięcia ani wizualnej energii. Niech o jakości reżyserii Adriana Grunberga (""Dorwać gringo"") zaświadczy scena pierwszej konfrontacji z bezlitosną mafią: widzom odbiera się fundamentalne przeświadczenie, że nadludzką siłą Rambo rządzi jego zwierzęca inteligencja. Mówiąc wprost: bywa niedorzecznie głupio. Nie tylko fabuła, ale i powtarzalne dialogi duetu Stallone-Matthew Cirulnick bywają jak ten dowcip, którego pointę od początku znamy, lecz uparty żartowniś i tak kontynuuje opowiadanie. Trudno zachować żwawe tempo, jeśli widza traktuje się jak idiotę. Zwroty akcji zaskakiwałyby, gdyby dziesiątki i setki filmów zemsty fundujących trylogię o ""Niezniszczalnych"" nigdy się nie wydarzyły. Zwycięzcą w gronie twórców jest operator: wyolbrzymiające zbliżenia na udręczone oblicze Slya nie tylko przywołują miłe wspomnienie ""Rocky'ego"", ale także ironicznie komentują rozmiar ego przepełnionego botoksem starego aktora.  Czy odrzucenie przez twórców innych ambicji na rzecz absurdalnie krwistego festiwalu przemocy w króciutkim finale rekompensuje poniesione straty? Chciałbym powiedzieć, że tak, bo efekty niekonwencjonalnych działań Johna na długo zostaną mi pod powiekami. Nie jestem jednak Rambo, by udzielić jednej prostej odpowiedzi. Do tego lamusa musicie wejść sami."
Eastern (2019),7,"Na East Coast wieje chłodem. Ponurzy faceci w białych koszulach i czarnych kamizelkach wyglądają jak wystrugani z dębowej beczki po burbonie. Albo z obrotowych drzwi saloonu. Piją mocną kawę, rozmawiają o honorze, zemście, rodzinnych konfliktach i aliansach. A to przecież tylko grodzone osiedle gdzieś pod Warszawą. Znajomy krajobraz polskiej klasy średniej: kuchnia na wysoki połysk, kanapy i stoły z sieciówek, SUV-y o proporcjach żuków gnojowych, doskonale przystrzyżone trawniki. Po asfaltowych uliczkach, między identycznymi domami, na hulajnodze pomyka urocza blond dziewczynka z bronią przewieszoną przez ramię. Deweloper mógłby sobie zawiesić taki obrazek w biurze sprzedaży. Oczywiście gdyby wcześniej wyretuszował karabin z pierwszego planu.        Studio Munka-SFP Debiutujący na dużym ekranie Piotr Adamski sztuki umowności uczył się chyba u samego Jorgosa Lantimosa. Minimalnym kosztem, biorąc tylko to, co dają wielkomiejskie suburbia, wykreował dystopijną rzeczywistość potężnej cofki moralnej. I chociaż niewiele się o tym świecie dowiadujemy z samego filmu, to dzięki jego otwartej strukturze sporo możemy sobie uszyć samodzielnie. Na przykład to, że dawno, dawno temu musiało tutaj dojść do jakiegoś ultrakonserwatywnego przewrotu na modłę ""Opowieści podręcznej"". Stosunki międzyludzkie reguluje babilońskie prawo ""oko za oko, ząb za ząb"". Splamienie cudzego honoru z automatu ściąga na nas jarzmo zemsty rodowej, a własne życie trzeba wykupować w majestacie prawa, siedząc na skórzanych fotelach kancelarii. Bez broni palnej nikt nie rusza się z domu. No chyba że na stację Orlen po paczkę nabojów do colta.   Pozornie zimny świat kipi jednak i gotuje się od środka. Działać trzeba szybko i bez ustanku, zgodnie z najbardziej pierwotnym impulsem ""zgiń lub zabij sam"". Przemoc i zawziętość pochodzą tutaj bez żadnych wątpliwości od współczesnych kowbojów w błyszczących gablotach, którym ktoś nieopatrznie pozwolił zrealizować ich najbardziej kretyńskie marzenia i tępe instynkty. Powstał świat nie tylko niebezpieczny i przerażająco niefunkcjonalny, ale zwyczajnie głupi. Skoro nic nie da się załatwić na drodze zwykłego ""przepraszam"", a największą wartość mają krew, honor i banknoty, trzeba się nauczyć kombinować na opłotkach tego chorego systemu. I ludzie kombinują, a dokładniej – kombinują kobiety. To w sumie dość niecodzienne w polskim kinie – dwie młode aktorki dostały w ""Eastern"" zdecydowaną większość czasu ekranowego. Zacięte spojrzenie Mai Pankiewicz i dziecięca zachłanność Pauliny Krzyżańskiej doskonale się uzupełniają i współgrają z konwencją pseudowesternu. Bohaterki usiłują rozsupłać prawdziwie szekspirowską dramę, w którą zostały wciągnięte trochę ze względu na kodeks honorowy, a trochę na własne życzenie. Wrogość stopniowo zamienia się w sojusz, stawka puchnie. Być może świat strzelnic i wykrochmalonych kołnierzyków – to hermetyczne ludzkie terrarium – nie legnie od razu w gruzach, ale przynajmniej jego podwaliny zostaną na chwilę podkopane, robiąc nieco więcej miejsca na empatię. Być może.         Studio Munka-SFP ""Eastern"" jest także bezprecedensowym na polskim poletku przypadkiem kobiecego kina zemsty bez eksploatacji kobiecych ciał. Jedyną formą zniewalającej cielesnej dyscypliny pozostaje tutaj ćwiczenie w obojętności na ból i śmierć. Oraz nauka bezbłędnego strzelania do ruchomych celów. Tak prawdopodobnie mógłby wyglądać systemowo pielęgnowany nazizm, gdyby świat pozwolił mu trwać i ewoluować. Jest w końcu film Adamskiego gorzkim podsumowaniem festiwalu w Gdyni, który w tym roku pozostał głuchy na odrębne języki i nowatorskie wizje. ""Eastern"" to oczywiście nie żaden ideał – z małym budżetem i wyraźnie narzuconą potrzebą domknięcia scenariusza czasami za bardzo gubi się we własnych nieuczesanych myślach. Tyle że na tle zachowawczego repertuaru konkursowego (film pokazywano w sekcji bocznej) i tak tchnie świeżością i niekwestionowanym potencjałem. No a tak poza wszystkim, ""Eastern"" zawiera jedną z najlepszych scen grozy nakręconych we współpracy ze zwierzętami, jakie dane mi było w ostatnim czasie oglądać w kinie. Doceńcie choćby i za to. Jeśli nie macie lepszych powodów."
Boże Ciało (2019),8,"Udało się! Po kilku latach kolektywnego odbijania karty na światopoglądowym froncie, dotarliśmy do momentu, w którym różnica pomiędzy kinem chrześcijańskim a kinem katolickim jest mniej więcej taka jak pomiędzy krzesłem a krzesłem elektrycznym. Jan Komasa rozumie to doskonale, dlatego w swoim najnowszym filmie zapuszcza się na dziewicze tereny polskiego kina. To miejsce, gdzie Jezusa nosi się w sercu zamiast na sztandarze, koloratka jest atrybutem społecznego posłannictwa, a nie władzy, natomiast boski plan istnieje po to, by go kwestionować.        Bartosz Bielenia  Aurum FilmAndrzej Wencel  Daniel (Bartosz Bielenia) nie nadaje się na księdza: żaden z niego orator, zasady posługi traktuje jak niezobowiązujące wskazówki, nogi plączą mu się o albę, w wolnych chwilach lubi sobie chlapnąć i ściągnąć chmurkę. Jednak na zapadłej wiosce, budzącej się i zasypiającej do rytmu kościelnych dzwonów, pogrążonej w żałobie po tragicznej śmierci siedmiu osób, staje się przewodnikiem, na którego zagubione dziatki zasłużyły. Choć mieszkańcy nie wiedzą, że Daniel improwizuje i w stanie duchownym nie spędził ani minuty – zwolniony z zakładu poprawczego, nawinął makaron na uszy lokalnemu proboszczowi – lgną do niego jak ćmy do światła. Ten zaś, w imponującym akcie odkupienia, wyprowadza ich z mroków nienawiści, a przy okazji zamienia liturgię w mazurską noc kabaretową.   Skąd ta nadświadomość? Wiedza o nieścisłościach religijnych dogmatów? O różnych definicjach moralności? Kolega, inny uciekinier z zakładu, przekonuje, że Daniel ma ""to coś""; chyba bożą iskrę, ale o ile dobrze zrozumiałem Komasę, chodzi po prostu o intuicyjne rozpoznanie w chrześcijańskiej wierze spoiwa społecznego. Daniel jest bohaterem z krwi i kości, w filmie spacerujemy za nim krok w krok, lecz o wiele ważniejszy wydaje się fakt, że pozostaje katalizatorem zmiany we wspólnocie wyniszczonej resentymentami; mediatorem pomiędzy żałobnikami a żoną człowieka, który odebrał mieszkańcom powód do życia. Sposób, w jaki Komasa podgląda tę wspólnotę, budzi mój najszczerszy podziw. To ten rodzaj humanistycznej optyki, za którą idzie sprawiedliwy rozdział racji – wymaga on nie tylko inteligencji i empatii, ale również olbrzymiej dawki samokontroli. ""Boże Ciało"" nie jest serią cudów nawleczonych na różaniec, to raczej relacja z pracy u podstaw. Nikt nie zmienia się z dnia na dzień, ludzie muszą oddychać w swoim tempie i przepracowywać traumę na własnych warunkach. Jedni z trudem, inni – wcale.        Bartosz Bielenia  Aurum FilmAndrzej Wencel  Scenariusz zaledwie dwudziestosiedmioletniego Mateusza Pacewicza przypomina, że nawet w polskim kinie istnieje coś takiego jak ekonomia tekstu. Nie ma tu zbędnych miejsc, wątków, bohaterów, punkty węzłowe rozłożone są w odpowiednich miejscach, z kolei aktorzy mają sporo przestrzeni. Leszek Lichota jako prowincjonalny menago o nazwisku, ekhm, Walkiewicz, Eliza Rycembel w roli dziewczyny dźwigającej na barkach worek bolesnych doświadczeń, Aleksandra Konieczna ze skamieniałą od żalu i frustracji twarzą – wszyscy przeglądają się tutaj w oczach rewelacyjnego Bartosza Bieleni. To aktor, który pod batutą Komasy odkleił się od własnego cienia – podążał za nim neurotyk/mizantrop/psychopata (niepotrzebne skreślić) o świdrującym spojrzeniu i pająkowatej fizjonomii. Bielenia jest tu tak dobry, że całkowicie przykrywa szwy pomiędzy kolejnymi transgresjami bohatera – a przypominam, że jest to opowieść o zbirze, który znalazł Chrystusa w rynsztoku.   Choć Pacewicz i Komasa czerpali inspiracje z prawdziwej historii, są na tyle świadomymi filmowcami, by wiedzieć, że podobny azyl jest w dużej mierze iluzją – swój przenikliwy i naładowany tragikomiczną energią film puentują strzałem między oczy. Będę się jednak upierał, że jeśli coś poza filmową publicystyką może przekłuć dziś balonik katolickiego gung-ho, jest to właśnie historia owieczki, od której pasterze mogliby się uczyć fachu. Parafrazując klasyka z innego świata i innego kina, ""Boże Ciało"" to elegancki film na mało cywilizowane czasy. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Mowa ptaków (2019),7,"Gusła, czarna msza, hiphopowy koncert w peerelowskiej fabryce rajstop, opera mydlana w kwiaciarni. Wrzuć se monetę, a wyleci, co tam chcesz. Wypłynie, co ma wylecieć. Lata 90. są tu takie jak 60., a rok 2016 to tak naprawdę 1975. Bajzel, nieporządek, cyrk i grafomania. Rozwrzeszczane ptactwo świergocze o wszystkim i o niczym. Trochę ojca, trochę syna, trochę literatury, trochę sztuki, dużo Polski – podzielonej, snobowatej, wulgarnej, rzygającej historią, przepuszczonej przez smartfony i internety. Ktoś już zdążył napisać, że ""Mowa ptaków"" to ""Dziady"" epoki nihilizmu. Eschatologiczna baśń o nowoczesnej Polsce. A niech będzie, nawet pasuje. Zresztą tak jak wszystko inne.        Sebastian Fabijański  Metro FilmsPolski Instytut Sztuki FilmowejStudio Orka Wiadomo, że nowy film Xawerego Żuławskiego zbierze potężne cięgi: za niechlujność, pretensjonalność, słabość intelektualną, pożyczanie z estetyki Ż. seniora. Wszyscy ci, którzy ten film znienawidzą od pierwszego wejrzenia, będą mieli rację. ""Mowa ptaków"" to właściwie, jak powiedzieliby antropolodzy kultury wizualnej, luźny montaż ""słabych obrazów"": są tu wyimki z romantyzmu, szeleszczące nagrania z ukrytych kamerek, nakładające się na siebie kadry, psychodeliczne wizyty w głowie głównego bohatera, rekonstrukcje historyczne, a nawet sucharowata wersja teledysku ""Thriller"" Jacksona. Mieszkańcy współczesnej Warszawy mówią i zachowują się tak, jakby ktoś ich żywcem wyciągnął z młodopolskiej powieści albo nowofalowego pudła ze strychu Godarda. Sebastian Fabijański gra nauczyciela polskiego i początkującego pisarza, który cytuje całe ustępy z ""Pana Tadeusza"", a za chwilę bryka jak naspidowany kangur. Sebastianowi Pawlakowi patriotycznie zradykalizowana młodzież nakłada śmietnik na głowę (pamiętacie tę starą telewizyjną historię?). Eryk Kulm ma boki zapadnięte jak chorujący na suchoty kompozytor z filharmonii, ale w ursynowskim bloku kleci elektroniczne plumkania na syntezatory. W tle idzie parada świeżych i dziarskich chłopiąt i dziewcząt z transparentami ONR-u, instagramami w łapach, zacięciem do burzenia i oglądania powstałych ruin. Gombrowicz wrócił do macierzy.        Sebastian Pawlak,  Jaśmina Polak  Metro FilmsPolski Instytut Sztuki FilmowejStudio Orka Ten bulgot z wnętrza polskich jelit może odstręczać, szczególnie że ""Mowa ptaków"" jest zestawem umownie powiązanych scen oraz dialogów, które prowadzą donikąd. Tonacje zmieniają się co sekundę: komedia, dramat, narkotyczny galop. Raz wysłuchujemy tyrad dwóch intelektualistów przy wietnamskim żarciu na Rondzie Wiatraczna, a już za chwilę strzelamy z Danielem Olbrychskim do kaczek. Marta Żmuda Trzebiatowska jako nowobogacka pańcia prawie unosi się na wielkim ciążowym brzuchu, a bracia Mroczek – robotyczne klony ze szpitalnej izby przyjęć – grają najlepszą rolę od czasów ""M jak Miłość"". Przy wszystkich zastrzeżeniach – bo Żuławski naprawdę potrafi przeszarżować z bełkotem i kiczem – jest to ten rodzaj chaotycznego, piekielnego języka, który w moim odczuciu świetnie nadaje się do opisywania polskiej nowoczesności. Nadaje się wciąż, bo oczywiście reżyser nie wymyślił żadnej nowej formuły, raczej zaczerpnął ze starej wazy i nadał surrealistycznej brei pewne miękkie kontury związane z własną wrażliwością oraz sposobem pojmowania bieżącej rzeczywistości społeczno-politycznej. Sparował różne zjawiska, paradygmaty, słowa i obrazy, które razem układają się w wielki, pstrokaty neon z napisem ""Polska"". Każdy może sobie ten neon czytać po swojemu, ale jedno pozostaje niezmienne – międzypokoleniowa mania historyzowania wszystkich i wszystkiego, mania cytowania i życia wyobrażeniami, a w końcu – mania wielkości napędzana nikłym poczuciem własnej wartości. Czyli stare ptasie śpiewki.         Sebastian Fabijański,  Andrzej Chyra  Metro FilmsPolski Instytut Sztuki FilmowejStudio Orka Żuławski sparował się także z własnym ojcem i to chyba tutaj ma swoje źródła filmowy dysonans między tym, co anachroniczne i nowoczesne. ""Mowa ptaków"" jest stosunkowo luźną adaptacją ostatniego scenariusza Andrzeja Żuławskiego – senior zostawił po sobie tekst, podobno same dialogi ze szczątkowymi didaskaliami. Młody natomiast przyoblekł goły szkielet w obrazy. Trzeba być jednak trochę wariatem, żeby włazić do głowy własnego nieżyjącego ojca w poszukiwaniu pomysłu na film o polskości. I choćby za tę próbę rodzinnego sparingu należą się Xaweremu Żuławskiem wyrazy uznania. ""Mowa ptaków"" – mimo że uwierająca i pozornie pretensjonalna – na tle tegorocznych dokonań polskiego kina pozostaje jednak czymś inspirującym i osobnym. Nawet jeśli świergot ""żuławszczyzny"" to dla nas tylko przebrzydłe krakanie na puszczy."
Ikar. Legenda Mietka Kosza (2019),8,"Facet w ciemnych okularach wysiada z autobusu. Idzie na cmentarz, składa kwiaty na grobie matki, gra duchom na harmonijce, w końcu wraca do mieszkania i zanosi się płaczem z żelazkiem w ręce – nauka poszła w las, wciąż nie potrafi zaprasować w kancik. Pierwsze sceny ""Ikara"" to życie sprowadzone do kolejnych erupcji namiętności: elegia dla marnej egzystencji łączy się z celebracją sztuki. W końcu, jak mawiała świętej pamięci matula: jeśli coś robisz, rób to porządnie.   Wibrujący jazzem film Macieja Pieprzycy stanie się odtąd kroniką życia bohatera – wybitnego niewidomego pianisty, jednej z ikon polskiej kultury ubiegłego wieku, człowieka rozdartego między klasyką i awangardą na scenie, ulegającemu podszeptom wewnętrznych demonów w życiu prywatnym. Z życiorysu Mieczysława Kosza dałoby się wykroić kilka filmów: wiwisekcję artysty wyprzedzającego swój czas, historię wzlotu ponad ograniczenia ciała i upadku z powodu erozji umysłu, wreszcie – opowieść o blaskach i cieniach sławy. Pieprzyca splata wszystkie te narracje w konwencji tradycyjnej filmowej biografii; oddającej sprawiedliwość nie tyle balansującemu na granicy szaleństwa bohaterowi, co uprawianej przez niego sztuce oraz związanej z nią ikonografii. ""Ikar"" to film niemal tak stylowy i aseptyczny jak sale, w których koncertuje bohater, poszatkowany elipsami niczym jego jazzowe improwizacje.    Podoba mi się ta strategia z kilku powodów. Po pierwsze, pozwala stworzyć elegancką metaforę geniuszu, z którego musi wykiełkować szaleństwo. Napędzana chorobą alkoholową depresja podkrada się w oswojonych wnętrzach, wśród znajomych ludzi, nie zostaje zbanalizowana paroma sekwencjami tzw. fotogenicznego upodlenia, do których przyzwyczaiło nas polskie kino. Po drugie, pozwala uwznioślić bohatera bez pomocy nachalnych symboli oraz deklaratywnych dialogów. Film rozpoczyna się przelotem kamery nad lasami Lubelszczyzny przy akompaniamencie muzyki Kosza i dość powiedzieć, że to lepsza ilustracja exegi monumentum niż zastygłe w zachwycie twarze słuchaczy oraz inscenizowane ""setki"" z przyjaciółmi artysty. Po trzecie, ułatwia odszukanie w języku filmowym formalnego ekwiwalentu dla percepcji niewidomego bohatera. Podobnie jak w dramatycznie niedocenionym pod tym kątem (pod żadnym innym zresztą też) ""Pachnidle"" Toma Tykwera, ostre sklejki montażowe pomagają Pieprzycy chociaż na chwilę osadzić nas w głowie bohatera. Krótkie ujęcia z podbitym dźwiękiem zamieniają się naraz w dziesiątki brzytew prześlizgujących się po naszej czaszce, zaś lekko rozchwiana kamera odmalowuje pejzaż świadomości otumanionego pianisty.   Dawid Ogrodnik gra rolę Kosza tak, jakby kleił wszystkich wrażliwców ze swojego portfolio – od Mareczka z ""Chce się żyć"" po Tomka Beksińskiego z ""Ostatniej rodziny"". To dobra rola, o której klasie – o wiele bardziej niż efekciarskie napady szału i cedzone przez zęby megalomańskie deklaracje – świadczą raczej drobne detale: dezynwoltura, z jaką bohater zapowiada swój występ, delikatne zmiany w języku ciała na kolejnych etapach życia, grymasy pełne podziwu i wrogości rzucane w stronę rywali. W scenie spotkania z Billem Evansem, jednym z ukochanych artystów Kosza oraz legendą amerykańskiej sceny jazzowej, Ogrodnik bez wysiłku nakreśla wszystkie paradoksy kształtujące osobowość bohatera – skromnego geniusza i zarazem buńczucznego pretendenta do jazzowego tronu.   Pieprzyca lubi położyć fabularny akcent tak, że jego finezyjny numer wychodzi poza skalę – zwłaszcza w retrospekcjach, którym brakuje estetycznej i scenariopisarskiej subtelności (sceny chowu wśród sióstr zakonnych wypadają niemal pastiszowo w swojej stylizacji). Jednak, w przeciwieństwie do wielu rodzimych filmowców, w skrzyneczce z reżyserskimi narzędziami posiada nie tylko młotek. Skonstruowany na wzór jazzowego standardu ""Ikar"" pozostaje dowodem na to, iż życie piszące ""najlepszy scenariusz"" to na kinowym ekranie dopiero pierwsza nutka. Jeśli coś robisz, rób to porządnie. "
Ukryta gra (2019),8,"Czysta matematyka i czysta wódka - tłumaczy profesor Joshua Mansky (Bill Pullman), gdy w jednej ze scen filmu udaje mu się bezbłędnie przewidzieć wynik karcianej gry. Zasiadając do pokera lub partii szachów, naukowiec niczym Doktor Strange w ""Avengers"" wizualizuje sobie tysiące wariantów dalszego przebiegu potyczki. Aby uspokoić gonitwę myśli i wybrać najskuteczniejszą strategię walki, bohater wlewa w siebie cysterny trunków. Triumfując nad rywalami, przegrywa z chorobą alkoholową. Kiedy więc amerykański rząd zmusza go do wzięcia udziału w pojedynku z szachowym arcymistrzem z ZSRR - i to w stolicy kraju, w którym konsumpcja napojów wyskokowych jest sportem narodowym - domyślamy się, że uczony nie wyrwie się szybko ze szponów nałogu. Jednak nawet nieustanny rausz nie przeszkodzi Mansky'emu w odkryciu, że został uwikłany w śmiertelnie niebezpieczną szpiegowską intrygę. Jej rozstrzygnięcie będzie miało wpływ na dalsze losy świata.       Evgeniy Sidikhin,  Bill Pullman  Krzysztof Wiktor  Rozgrywająca się w najgorętszym okresie zimnej wojny ""Ukryta gra"" dowodzi, że można u nas nakręcić film gatunkowy, który nie potrzebuje taryfy ulgowej. Reżyserski debiut Łukasza Kośmickiego nie jest ""dobry jak na polskie warunki"". To po prostu świetny dreszczowiec, który zgrabnie osadza hitchcockowską z ducha historię w scenerii Warszawy lat 60. Z jednej strony mamy tu więc podwójnych agentów, skrytobójców, hipnotyzera i femme fatale, której starannego makijażu nie zepsułby nawet radioaktywny deszcz. Z drugiej - absurdy socjalizmu, lokale gastronomiczne wyjęte żywcem ze ""Złego"" Tyrmanda oraz ciągle żywe wspomnienie Powstania w 1944 roku. Od strony realizacyjnej wszystko jest tu dopięte na ostatni guzik: drobiazgowa rekonstrukcja PRL-owskiej rzeczywistości w wykonaniu nagrodzonego Oscarem scenografa Allana Starskiego, efektowne, wyraźnie stylizowane na hollywoodzkie widowiska sprzed pół wieku zdjęcia jednego z najlepszych polskich operatorów Pawła Edelmana, a także szykowne kostiumy Ewy Gronowskiej, które dyskretnie podkreślają osobowość postaci.       Magdalena Boczarska,  Robert Więckiewicz,  Bill Pullman  Krzysztof Wiktor  Największym atutem utworu jest jednak scenariusz przywodzący na myśl partię szachów. W tekście Kośmickiego (będącego notabene współautorem fabuły ""Domu złego"") oraz Marcela Sawickiego nie ma miejsca na błąkające się bez celu postaci czy choćby jedną zbędną linijkę dialogu. Każda scena dokłada cegiełkę do konstrukcji intrygi. Nawet, gdy reżyser niespodziewanie uderza w komediowe tony (humoru w filmie nie brakuje) albo wysyła Mansky'ego na suto zakrapianą wycieczkę po nocnej Warszawie, widz cały czas otrzymuje informacje istotne zarówno dla rozwoju fabuły jak i charakterystyki bohaterów. W efekcie ""Ukryta gra"" sprawdza się jako pełne zwrotów akcji kino sensacyjne, poruszająca opowieść o próbie naprawienia błędów z przeszłości, wreszcie ostrzeżenie przed politycznym obłędem mogącym sprowadzić na ludzkość zagładę.  Spośród zebranej na planie międzynarodowej obsady największe wrażenie robią Robert Więckiewicz i Aleksiej Serebriakow. Pierwszy wciela się w dyrektora Pałacu Kultury i Nauki, który ma pilnować Mansky'ego, ale zamiast tego  zaprzyjaźnia się z nim.  Zaradny aparatczyk to postać żywcem wyjęta z kina Andrzeja Munka - uosobienie Polaka-cwaniaka, a zarazem człowiek psychicznie pokaleczony, niepotrafiący otrząsnąć z koszmaru przeżytego podczas II wojny światowej. Rosyjskiemu aktorowi przypadła z kolei rola demonicznego generała Krutowa - miłośnika kubańskich cygar i tortur, który samym tylko spojrzeniem mógłby uśmiercać małe kotki.  Początkowo Więckiewicz i Serebriakow (wspierani przez Wojciecha Mecwaldowskiego w pysznym epizodzie konferansjera) zupełnie przyćmiewają główną gwiazdę filmu, czyli Billa Pullmana. Jego bohater, choć nie tak wyrazisty i charyzmatyczny, z czasem dostaje jednak kilka poruszających scen. Pozwalają one lepiej zrozumieć Mansky'ego - zgorzkniałego, pozbawionego złudzeń geniusza, a zarazem szlachetnego everymana rodem z filmów Franka Capry.       Jerzy Nasierowski,  Philip Lenkowsky,  Bill Pullman,  Kordian Rekowski  Krzysztof Wiktor  ""Ukryta gra"" ma jeszcze jednego bohatera - to wspomniany Pałac Kultury i Nauki, który na ekranie zamienia się w pole bitwy między wywiadami. Bodajże pierwszy raz od czasów ""Ekstradycji 3"" polscy twórcy zdecydowali się wykorzystać socrealistyczny symbol stolicy - z jego plątaniną pomieszczeń, tajnych przejść i skrytek - jako miejsce akcji filmu. Pozostaje mieć nadzieję, że spełniony debiut Kośmickiego położy podwaliny pod budowę popkulturowego statusu gmachu. Gwarantuję Wam, że po seansie ""Gry"" spojrzycie na ""Pekin"" zupełnie inaczej. "
Supernova (2019),8,"Ujęcie pustej wiejskiej drogi. Po prawej chałupy, po lewej chałupy, a w środku my, czekając, aż wstęga opowieści zacznie się rozwijać. Z takiego początku może się urodzić właściwie wszystko. Groza, miłość, nuda. Tanie podglądactwo. Mały albo duży szwindel. Przygoda. Osobiście, wpatrując się w ten znajomy widok, spodziewałem się kolejnej scenki rodzajowej z życia polskiego zacofania. Wizyty w gabinecie narodowych stereotypów rodem z ""Twarzy"" Małgorzaty Szumowskiej. Tymczasem wstęga ""Supernovy"" wiruje coraz szybciej i szybciej, obraca się wytrwale wokół własnej osi i wciąga w swój wir kolejne postaci, sytuacje i emocje. Naturalizm społeczny miesza się z dramatem policyjnym, z akcją tak gęstą od napięcia, że wystarczy jeden drobny ruch, jedna nieopatrznie zapalona zapałka, żeby wszystko obróciło się w popiół.  Nie ulega wątpliwości: w swoim długometrażowym debiucie Bartosz Kruhlik udowodnia, że potrafi wyłuskać większe terytorium z małego punktu na mapie. ""Supernova"" to ten rodzaj kina, który wchodzi po czubek głowy w sytuację, wbija się w sam środek eskalującego konfliktu i robi to z byka, rozpychając się łokciami, podchodząc tak blisko gorącego jądra wydarzeń, jak to tylko możliwe. Przez cały seans siedzi się zatem jak na gwoździu, czekając na wytchnienie, odreagowanie, cokolwiek, co pozwoliłoby przerwać spiralę stresu i ugasić dymiący lont. Kubeł zimnej wodny zbliża się bardzo powoli.  Zaczyna się realistycznie i w miarę spokojnie: Iwona (Agnieszka Skibicka) ucieka ze wsi z dwojgiem małych dzieci. Jej śladem podąża pijany w sztok mąż Michał (Marcin Zarzeczny), który bełkotem, prośbą i groźbą usiłuje zatrzymać rodzinę w domu. W tle pojawia się miłość do niejakiego Sławka (Marek Braun), ale także nieudane próby wyjścia z alkoholowego koła. W tej szamotaninie na wiejskiej drodze niespodziewanie, trochę jak przybysz z innego wymiaru, pojawia się czarna limuzyna z białym kołnierzykiem w środku. Kierowca pyta Michała o drogę, a ten, zamiast odpowiedzieć, wyrzyguje się na przednie siedzenie auta i osuwa do rowu. Nie ma pojęcia, że kiedy tak sobie słodko zgonuje w przydrożnych chaszczach, kilka metrów dalej rozgrywają dantejskie sceny, które zerwą na nogi wszystkie okoliczne służby mundurowe, mieszkańców wsi na czele z księdzem proboszczem i sołtysem, a nawet krajowych polityków. Rozpoczyna się coś na kształt piekielnego tańca klasowych resentymentów, wielkomiejskiej pogardy, ironicznego losu i nadziei, że świat skrajnych emocji, które znamy tylko z kina i telewizji, ominie nas i zostawi w świętym spokoju.  Jest więc ""Supernova"" kotłem, w którym gotuje się i kipi wiele rzeczy równocześnie. Wojna polsko-polska pod flagą z prywatnych oczekiwań czasami sytuuje się niebezpiecznie blisko tabloidowych stereotypów – takich, w jakie do wielu lat wierzy i jakie hołubi Patryk Vega. Jeśli podłość, to tylko skrajna i właściwie niereformowalna. Jeśli tragedia, to tylko ostateczna, taka,  która spowoduje rozpad znajomego świata, przewartościowanie wartości i moralne przebudzenie w akcie krwawej ludowej zemsty. W gruncie rzeczy jest to bardzo prosta interpretacja polskiej rzeczywistości społeczno-politycznej, szczególnie w przypadku medium posługującego się obrazami, a przez to również szczególnie wyczulonego na dosłowność i kicz. Widać, że dynamika filmu – jego swoista ""obrotowość"", kręcenie się wokół jednego wydarzenia i konkretnego czasu, budowanie napięcia na skrajnościach i turpistycznej estetyce – wiele zawdzięcza twórczości Wojciecha Smarzowskiego. Więcej – jest w nią ewidentnie mocno zapatrzona. Kształtem zbliża się to wszystko do oka cyklonu, które wyrzuca kolejnych bohaterów, piętrzy kolejne przeszkody, ale z kosmosu wygląda na zaskakująco uporządkowane. Jego spójność sprawia przyjemność.  Ostatecznie ""Supernovie"" robi dobrze – pewnie jak zawsze – zamknięcie całości w pewnej dystansującej klamrze. Po wrzuceniu w środek traumatycznej karuzeli, w serce dzikiej filmowej burzy, na moment zmieniamy perspektywę na zdystansowaną i odległą. Kogoś ta fala uderzeniowa po eksplozji gwiazdy jednak nie dosięgła, ktoś pozostał na zewnątrz, w pełni nieświadomy kruchości konsensusu, jakim jest spokojnie i szczęśliwe życie. Być może cały świat składa się właśnie z takich punktowych katastrof, między którymi dryfują atomy tymczasowo wolne od lęków i zła. Być może jest to myśl bardzo pretensjonalna i błaha. Z jakiegoś jednak powodu na jej kanwie powstał niebanalny, angażujący emocjonalnie i dobry rzemieślniczo debiut reżyserski. Kruhlik wie, jak budować i stopniować napięcie, wie, jak poprowadzić dużą grupę aktorów bez wpadania w chaos i pustosłowie. Ma potencjał na specjalistę od wciągających thrillerów. ""Supernova"" miała być filmem krótkim, skromnym i niepozornym – czymś bliskim etiudzie – tymczasem wyrosła na coś dużo bardziej konkretnego. Pęczniała i pęczniała, aż w końcu wybuchła pod ciśnieniem napięcia, które sama wytworzyła. A po jej eksplozji na pewno nie pozostanie z nami tylko gruz i filmowa pustynia."
(Nie)znajomi (2019),7,"Nic tak nie łączy, jak wspólne poczucie winy. Produkowane taśmowo przeróbki włoskiego hitu ""Dobrze się kłamie w miłym towarzystwie"" w reżyserii Paolo Genovese, rozsadzają box office pod każdą szerokością geograficzną - od Meksyku, przez Koreę Południową, po Turcję. W Polsce zapewne nie będzie inaczej. ""(Nie)znajomi"" to remake inteligentnie dostosowany do rodzimych realiów, a przede wszystkim - zgrabnie napisana opowieść o grzeszkach klasy średniej. W tym lusterku możemy przeglądać się bez końca.       Tomasz Kot,  Michał Żurawski,  Łukasz Simlat,  Kasia Smutniak,  Wojciech Żołądkowicz,  Aleksandra Domańska,  Maja Ostaszewska  Jarosław Sosiński  Zasady są proste: do stołu siadają trzy pary i jeden singiel, a kiedy wszyscy objedzą się już wegetariańskimi frykasami i znudzi im się nowobogacka etykieta, na stole lądują telefony. To gra w otwarte karty: każdy sms zostaje odczytany na głos, a każda rozmowa odbywa się pod czujnym okiem współbiesiadników. Niektórzy zachowują pokerową twarz, inni próbują wciągać sojuszników w akty podwójnej lojalności, jeszcze inni pocą się i nerwowo spoglądają na wyświetlacz. Wszyscy twierdzą, że nie mają nic do ukrycia i - jak nietrudno się domyślić - wszyscy kłamią. Kiedy telefony zaczynają dzwonić, a kolejne podsłuchane rozmowy zamieniają się w materiał dowodowy, iluzja dostatniego, uporządkowanego życia rozpada się jak domek z kart.  Chociaż na ekranie momentami dzieją się dantejskie sceny, zaś głównym elementem polskiego ""kolorytu"" jest malkontenctwo na granicy życiowej tragedii, największym dobrodziejstwem oryginalnego tekstu pozostaje pojemna, uniwersalna formuła komedii charakterów. Łatwo wyobrazić sobie podobny film jako kolejną inkarnację kina moralnego niepokoju, rozprawkę o ludziach w egzystencjalnej matni. Nic z tych rzeczy: fabularny i scenariopisarski debiut Tadeusza Śliwy (""Ucho prezesa"") to przede wszystkim rozegrana na styku dzikiej komedii oraz dramatu psychologicznego połajanka wszelkich form hipokryzji. Bohaterowie pociągnięci są wyrazistą kreską, typy rozciągają się od wyliniałej królowej lodu, przez polskiego maczo z dziada pradziada, po new age’ową poszukiwaczkę złotego środka. Ale właśnie dzięki tak jaskrawym kontrastom, udaje się wyeksponować to, co w filmie najistotniejsze, czyli opowieść o niewspółmierności potrzeb - emocjonalnych, duchowych, seksualnych.       Tomasz Kot,  Michał Żurawski,  Łukasz Simlat,  Kasia Smutniak,  Wojciech Żołądkowicz,  Aleksandra Domańska,  Maja Ostaszewska  Jarosław Sosiński  I jak to jest fantastycznie zagrane! Katarzyna Smutniak powtarza tutaj rolę gospodyni całej imprezy z włoskiego oryginału, jednak dzięki drobnemu przesunięciu fabularnych akcentów, może czerpać z zupełnie innej palety emocji. Michał Żurawski nieustannie balansuje pomiędzy ostrym jak brzytwa sarkazmem a niemal histeryczną agresją, co przekłada się na cudowne komediowe miniatury. Najjaśniejszą gwiazdą pozostaje jednak Maja Ostaszewska w roli zahukanej Żony Swojego Męża. Kiedy umęczona, na granicy implozji, wygłasza tyradę w obronie wszystkich Matek Polek przyklejonych do odkurzacza i płyty z termoobiegiem, film nabiera mocy emancypacyjnego manifestu.  Dialogi co jakiś czas zgrzytają, nie wszystkie żarty trafiają w punkt, zaś matryca filmu Genovese momentami przeszkadza twórcom polskiej wersji - dość powiedzieć, że nie wszystkie anegdoty wydają się wiarygodne w lokalnym kontekście. Nie czyni to jednak z ""(Nie)znajomych"" protezy lepszego kina, bezrefleksyjnie rozpisanego formatu. Film Śliwy, obsadzony bez pudła i czerpiący narracyjną energię z bezpretensjonalnego tekstu, to zaproszenie do introspekcji, od której nie rozbili Was głowa. Pamiętajcie tylko, żeby wyłączyć telefony.  "
Niezbędna konieczność (2019),7,"Jak uwznioślać uczucia, równocześnie strojąc sobie z nich żarty? Chociażby za pomocą sentencji: ""Miłość to dawanie tego, czego nie mamy, tym, którzy tego nie chcą"". Podobna przewrotność stanowi naczelną wartość ""Niezbędnej konieczności"" (z której ów cytat pochodzi). Absurdalnie romantyczna komedia debiutującego Erwana Le Duca to rzadki przypadek filmowej medytacji o miłości: zarówno antyromantyk, jak i miłośnik Novalisa wyjdą z niej cało, obaj pokrzepieni i uśmiechnięci.       Maud Wyler,  Swann Arlaud  Centre National de la Cinématographie (CNC)SacemCanal+Ciné+Domino Films  Nudne miasteczka potrafią zaskoczyć. Przekonuje się o tym podróżująca przez wschodnią Francję Juliette (cudownie zadziorna Maud Wyler). Na leśnym skraju jednej z takich mieścin auto dziewczyny porywa przybyła ni stąd, ni zowąd nudystka. ""Nudystka-ekstremistka"", dopowie świadomy skali problemu Pierre (Swann Arlaud, w idealnym świecie zagrałby przeciwnika Bonda), zasiedziały kapitan lokalnej policji, rutyniarz i formalista, zupełna odwrotność nadpobudliwej Juliette. Plaga terroryzujących okolicę nagusów zmusi okradzioną z dobytku dziewczynę do walki o swoje, lecz to nie śledztwo zagra tu pierwsze skrzypce. Od przepisów prawa ważniejsze okaże się romantyczne prawo gatunku głoszące, że przeciwieństwa się przyciągają. Juliette wkroczy więc z butami do mieszkania wycofanego Pierre'a – a że mieszkanie zapełnia już jego matka i dorosły brat z córką, po wtargnięciu dziewczyny domowe ognisko buchnie jak po dolaniu oliwy.  Podobnie jak u Wesa Andersona, innego piewcy społecznego niedostosowania i nieszkodliwego ekscentryzmu, bohaterowie Erwana Le Duca również kręcą się na granicy tego, co zwykliśmy nazywać normalnością. Niezależnie, czy powodują nimi niespełnione ambicje, niedojrzałość, trauma z dzieciństwa, roszczeniowa miłość najbliższych, rozpamiętywanie przeszłości po śmierci najbliższej osoby, upośledzenie społeczne, lęk przed życiową zmianą czy nadmiar niemożliwych do wyrażenia uczuć – o wszystkich debiutujący reżyser i scenarzysta opowiada serdecznie się śmiejąc, ale i z czułością. Takie podejście uczy zdrowego dystansu – skoro śmiejemy się z filmowych bohaterów, pośmiejmy się z siebie samych! Tak jak tamci, przebijamy mury głową, nieraz uciekamy od problemów, gdzie pieprz rośnie, pewnie równie często udajemy, że nie istnieją. Jeśli uwielbiacie humor uprawiany z kamienną twarzą, cenicie sobie efekt Kuleszowa jako pointę żartów sytuacyjnych, ledwie widoczne uniesienie brwi aktora lub przewrócenie oczami komunikuje Wam więcej niż tysiąc słów, a poszerzający przestrzeń ruch kamery może być dla Was pełnoprawnym chwytem komicznym – z perypetii tego francuskiego ""Genialnego klanu"" wyczytacie i swoje, nieraz śmiechu warte, bolączki.       Maud Wyler,  Swann Arlaud  Centre National de la Cinématographie (CNC)SacemCanal+Ciné+Domino Films  W ""Niezbędnej konieczności"" choć wszyscy tkwią w miejscu, każdy chce jakiejś zmiany. Nie tylko wspomniani nudyści pragną ucieczki od rutynowych przyzwyczajeń i krępujących zasad. Równie celną metaforą jest obecność w miasteczku nazistów. Historyczna rekonstrukcja bitewna nie przypadkiem służy za miejsce randki pary głównych bohaterów. Co z tego, że to metaforyka używana z subtelnością młota pneumatycznego, skoro zasada decorum zostaje zachowana. Erwan Le Duc opowiada przecież o przekraczaniu norm, o chodzeniu własnymi ścieżkami, walce o myślową i życiową niezależność i o wyrażaniu własnych potrzeb. W ""Niezbędnej konieczności"" drugoplanowy absurd rodem z kadrów Roya Anderssona zgrabnie oplata pierwszoplanowe dylematy i troski. Momentami za dużo tu może słów, a przemiany poszczególnych postaci niewiarygodnie zgrywają się ze sobą w czasie, lecz jeśli uznać, że siedzący za kamerą realista co chwilę puszcza do nas oczko, łatwiej machnąć ręką na nieliczne wady i cieszyć się z zaskakująco nieoczywistego morału. Komedia romantyczna dla kumatych? Czemu nie!"
Piłsudski (2019),5,"Zanim twórcy filmowej biografii marszałka Piłsudskiego zdążą nakreślić portret człowieka z nadziei, ugruntują nas w przekonaniu, że ""realizm"" wciąż jest w polskim kinie tożsamy z poetyką historycznego bryka. Już w prologu widzimy mapę Europy oraz Polskę przydeptaną butem trzech mocarstw. Granice państw powoli się zacierają, by odsłonić lico osadzonego w Sankt Petersburgu bohatera - nie widzieliście takiego przejścia montażowego od czasu ""Sensacji XX wieku"". A zatem, parafrazując Bogusława Wołoszańskiego, nieformalnego patrona filmu Michała Rosy, kim właściwie był Józef Piłsudski?       Borys Szyc  SF KadrJarosław Sosiński  Z ekranu płyną różne odpowiedzi: zapalczywym rewolucjonistą, namiętnym kochankiem, dyplomatą z szaleństwem w oczach, mężem stanu z miękkim sercem i twardą głową. Poznajemy go w trakcie ucieczki z rosyjskiego szpitala psychiatrycznego, później jest powrót do kraju, starcie z nowymi władzami PPS, akcja pod Bezdanami, manifestacja na Placu Grzybowskim, wreszcie -  miejska partyzantka. Same punkty węzłowe, krok po kroku: małżeństwo z Marią Piłsudską (Magdalena Boczarska), romans z Aleksandrą Szczerbińską (Maria Dębska), śmierć pasierbicy Wandy Juszkiewiczównej (Eliza Rycembel). I tak dalej, w ten deseń, zgodnie z konwencją encyklopedycznej noty. A także w zgodzie ze strategią, na mocy której reżyser nurkuje w młodość bohatera i dekonstruuje jego mit jedynie po to, by w końcu puścić do nas oczko: ""żartowałem"".       Maria Dębska,  Borys Szyc  SF KadrJarosław Sosiński  Wspomniana ucieczka ze szpitala w Sankt Petersburgu to scena wyzuta z napięcia i położona niemrawym montażem. To również pierwsza z wielu scen, które udowadniają, że Rosa lepiej odnajduje się w labiryncie ludzkich namiętności niż na froncie walki narodowowyzwoleńczej. Życie marszałka Piłsudskiego pozostaje katalogiem scenariopisarskich gotowców - zarówno na poziomie anegdoty, jak i większej metafory. I zdarzają się momenty, gdy reżyser potrafi utkać z nich naprawdę ciekawą historię, pokazać bohatera w bezustannym klinczu pomiędzy interesem państwa a marzeniami o spokojnym życiu. Problem w tym, że szwy, którymi łączy poszczególne wątki i konteksty nadają się do cumowania statków - zwykle są to usypiające narady w zadymionych pomieszczeniach albo leniwie zainscenizowane wyimki z biografii (istotny wątek wewnątrzpartyjnego konfliktu oraz scena zejścia lawiny w Tatrach, która dosięga Piłsudskiego i jego politycznego oponenta Jędrzejewskiego, to w obiektywie Rosy ponury żart).       Borys Szyc  SF KadrJarosław Sosiński  Jeśli więc ""Piłsudski"" działa na poziomie emocjonalnym, to głównie za sprawą Borysa Szyca, który poddaje się kolejnym, fizycznym transformacjom i wiarygodnie rekonstruuje amplitudę zachowań Piłsudskiego. Marszałek mawiał, że głowę ma pełną najdzikszych sprzeczności, czego - jak widać - nie było trzeba Szycowi dwa razy powtarzać. Aktor znalazł zresztą sojuszników na mocnym drugim planie - zarówno w postaci Boczarskiej i Dębskiej, które subtelną interpretacją walczą z tekstem wykutym w granicie, jak i w świetnie obsadzonej młodzieży. Zarówno Jan Marczewski jako Walery Sławek, jak i Józef Pawłowski w roli Aleksandra Sulkiewicza pozostają jednowymiarowymi, lecz wyrazistymi emanacjami rebelianckiego ducha.       Magdalena Boczarska  SF KadrJarosław Sosiński  Transformacja ostatniego sprawiedliwego na Dzikim Wschodzie w dumnego męża stanu z sumiastym wąsem przebiega dokładnie tak, jak mogliście to sobie wyobrazić - gdzieś pod spodem kryje się po prostu lepiej napisane i wyreżyserowane kino na ten sam temat. Wprawdzie, zgodnie z autorską obietnicą, Piłsudski zostaje zdjęty z oficerskich koturnów, zaś Wielka Wojna - pominięta inteligentną elipsą. Jednak nie miejsce złudzeń: na dobre i na złe, to w dużej mierze kolejna opowieść o tym, jak hartowała się stal. "
Downton Abbey (2019),5,"Serial ""Downton Abbey"" zawsze bardzo sprytnie prowadził politykę konserwatywnej nostalgii. Z jednej strony, nieustannie poddawał w wątpliwość sens tradycyjnych instytucji: ziemiaństwa, monarchii, tytułów szlacheckich, całego świata ""służby i państwa"", symbolizowanego przez tytułową posiadłość. Z drugiej, ostatecznie podnosił wszelkie wątpliwości tylko po to, by je na końcu rozwiać, poświadczając w ten sposób wartość angielskiej tradycji, reprezentowanej przez Downton Abbey i panującego w nim Roberta Crowleya, hrabiego Grantham. Każdy kolejny sezon serialu wyrabiał rodzinie Crowleyów papiery, potwierdzające jej obywatelstwo w nowoczesnym brytyjskim społeczeństwie.        Focus Features   Kolejne sezony układały się epicką opowieść o Wielkiej Brytanii początków XX wieku. Widzieliśmy, jak historia wkracza do uprzywilejowanego, arystokratycznego świata, jakie stawia przed nim wyzwania, jak zmusza do walki i adaptacji do nowych warunków. Ten epicki wymiar znika, mam wrażenie, z kinowego ""Downton Abbey"". Trwające dwie godziny filmowe widowisko ma zbyt mało czasu, by rozwinąć szerokie płótno, do jakiego  przyzwyczaił nas serial. Zamiast epickiej narracji, obcujemy z dość płaskim dramatem kostiumowym.        Focus Features   Oczywiście, zachowuje on wiele zalet telewizyjnej produkcji. Grający tytułową posiadłość Highclare Castle na dużym ekranie prezentuje się jeszcze bardziej spektakularnie, niż na telewizyjnym. Niektóre sceny mają mistrzowsko napisane dialogi, przepełnione charakterystycznym dla Juliana Fellowesa złośliwym, sarkastycznym humorem. Rewelacyjna jest zgromadzona na planie obsada, zwłaszcza będąca klasą samą dla siebie Maggie Smith w roli nestorki rodu Crowleyów, Violet, oraz Michelle Dockery jako najstarsza córka hrabiego, Mary.    Jednocześnie, w ciągu dwóch godzin wielu świetnych aktorów, tworzących postaci, jakie widzowie serialu dawno zdążyli już poznać i polubić, nie mają szans, by zaistnieć na ekranie. Głównym problemem jest tu jednak coś innego: stanowiąca oś fabuły historia wizyty pary królewskiej w Downton Abbey nie ma w sobie dramatycznego potencjału, by unieść dwugodzinny film. Trudno się nią przejąć, skoro stawka jest iluzoryczna.         Focus Features  O ile serial pokazywał historyczną zmianę, film wydaje się odwracać od niej plecami. Akcja rozgrywa się w 1927 roku, rok po strajku generalnym, gdy ponad 1,5 miliona angielskich pracowników odmówiło pracy. Temat strajku pojawia się w trakcie konwersacji podczas wizyty pary królewskiej w posiadłości Crowleyów. Ta wydaje się jednak miejscem, gdzie dwudziestowieczna polityka masowa i konflikty klasowe jeszcze nie dotarły. Downton Abbey jest jak bezpieczny port, gdzie stara elita może schronić się przed niekorzystnie wiejącymi dla niej wiatrami historii. Monarcha ciągle wydaje się sercem wszechświata. Służący przepełnieni są dumą, że usługując królowi, mogą rozsławić dom swoich chlebodawców. Panów i sługi łączy paternalistyczna, naznaczona wzajemnym szacunkiem relacja. Nawet niegdyś podczytujący Marksa irlandzki nacjonalista koniec końców oddaje rodzinie królewskiej nieocenione usługi i godzi się z konserwatywnym światem, który z otwartymi rękami przyjął go na swoje łono.   Oczywiście, podobny konserwatywny przekaz był też obecny w serialu. Tam jednak rozwijał się bez pośpiechu, w subtelny i wyważony sposób. W filmie kinowym staje się nachalny. Monologi o znaczeniu tradycji i dumie, jaką Downton Abbey napełnia lokalną społeczność naprawdę można sobie było darować – są tyleż źle napisane i koszmarnie sentymentalne, co nieprzekonujące.        Focus Features   Film wchodzi na ekrany w momencie, gdy Wielka Brytania staje przed największym być może wyzwaniem od pokoleń: w jaki sposób znaleźć dla siebie miejsce w świecie po Brexicie? W sytuacji, gdy jak na razie najbardziej prawdopodobny wydaje się chaos, kinowe ""Downton Abbey ""oferuje swoim widzom pocieszającą, konserwatywną fantazję, opowieść o jednoczącej sile tradycyjnych brytyjskich instytucji. I choć nie nie tylko Brytyjczycy potrzebują dziś takich uspokajających narracji, ta mnie zwyczajnie nie przekonuje.  "
Operacja Człowiek w czerni (2018),3,"Małe miasteczko. Zielona polana, na której ktoś zaczął wykopywać dołki. Dwoje dzieci, których zainteresowała ta sprawa. Zaczynają więc prowadzić własne śledztwo, dzięki czemu poznają zwyczaje sprzed lat i trafią na trop pewnej kradzieży. Tak pokrótce wygląda familijna produkcja z Norwegii zatytułowana ""Operacja Człowiek w czerni"".  Połączenie kina detektywistycznego z familijnym ma długą tradycję, również w Polsce. Jednak ostatnimi czasy wykorzystywane bywa jakby rzadziej. Miło więc, że Grethe Bøe-Waal postanowiła po niego sięgnąć. Choć po prawdzie, nie jest to jej oryginalny pomysł. ""Operacja Człowiek w czerni"" jest bowiem ekranizacją powieści Jørna Liera Horsta, jednej z 17 tomów cyklu przygód młodocianych detektywów.       Emma Kilane,  Thomas Farestveit  Filmkameratene A/S Fabularny punkt wyjścia, który film zawdzięcza książce Horsta, jest najlepszym elementem filmu Bøe-Waal. Pomysł dowodzi, że twórcy nie boją się poruszać poważnych tematów, które wiele osób wolałoby pominąć w opowieściach skierowanych do młodych odbiorców. W tym przypadku mamy chociażby temat samobójczej śmierci i to, jak była ona traktowana w chrześcijaństwie. Pojawia się również problem bezdomności i odbierania dzieci kobietom niezdolnym do zapewnienia im minimum warunków niezbędnych do przetrwania.  To godne pochwały, że twórcy ""Operacji Człowiek w czerni"" nie boją się sięgać po trudne tematy. Szkoda więc, że nie przystają one do formy, jaką dla swojego filmu wybrała reżyserka. Zgrzyta przede wszystkim praca kamery oraz montaż. Bøe-Waal często operuje na zbliżeniach, które nie mają najmniejszego uzasadnienia w tym, co próbuje się przekazać widzom. Nadużywane są również cięcia montażowe polegające na krótkim zwróceniu uwagi na jakąś postać lub element filmu, nawet w sytuacjach, kiedy nie ma to większego sensu. Czyni to z ""Operacji Człowiek w czerni"" rzecz nadzwyczaj uproszczoną. Przypomina zachowanie dorosłego, który próbując rozbawić dziecko, zasłania dłońmi twarz, a potem nagle ją odsłania, robiąc dziwne miny i wydając zabawne dźwięki. Takie postępowanie jest jak najbardziej zasadne, kiedy skierowane jest do niemowlaka. W innych okolicznościach musi jednak budzić duże wątpliwości.       Emma Kilane,  Thomas Farestveit  Filmkameratene A/S Kiedy więc z jednej strony mamy całkiem poważne tematy podejmowane w fabule, a z drugiej strony historia opowiadana jest w sposób skrajnie infantylny, prowadzi to do poważnego dysonansu poznawczego. Trudno odczytać, dla kogo ""Operacja Człowiek w czerni"" jest tak naprawdę przeznaczona. Zaś ogólne wrażenie jest mało pozytywne. To rzecz przejaskrawiona, popadająca w niezamierzoną groteskę, rażąca mało profesjonalnym wykonaniem. A przecież wystarczyło potraktować film zwyczajnie, bez formalnych fajerwerków, by wyszło z niego solidne, nawet jeśli mało oryginalne, dzieło, na którym mogłyby się dobrze bawić wszystkie dzieciaki lubiące rozwiązywać zagadki i odkrywać tajemnice świata."
Między morzem a oceanem (2018),5,"""Między morzem a oceanem"", głosi tytuł, ale film Isakiego Lacuesty rozpięty jest raczej między faktem a fikcją. Po 13 latach reżyser wraca do bohaterów swojej ""Legendy o czasie"" i ponownie zaciera granicę między dokumentem a fabułą. To takie kino, w którym aktorzy grają przybliżoną wersję siebie, kamerzysta dąży do realistycznego ideału i komponuje możliwie nieatrakcyjne kadry, a scena porodu nakręcona jest bez znieczulenia, w werystycznym full frontal. Lacuesta to zatem behawiorysta, ale czuły: choć pokazuje, ""jak jest"", to jego beznamiętne obcowanie z postaciami prowokuje raczej widzowską empatię niż dystans. A pod całą ową realizatorską surowizną buzuje tyleż przyziemna socjologiczna troska, co dość górnolotna symbolika. Ot, w pół drogi między dobrym festiwalowym hitem a klasyczną arthouse’ową przeciętnością.          Bord Cadre Films   Owi bohaterowie to dwaj bracia: Isra (Israel Gómez Romero) i Cheíto (Francisco José Gómez Romero). Obaj przeglądają się w sobie jak w lustrze: każdy wraca właśnie na łono rodziny po długiej rozłące, każdy ma trójkę dzieci, każdy żyje w cieniu traumy, jaką była przed laty brutalna śmierć ich ojca. Isra został zwolniony z więzienia i próbuje na powrót odnaleźć miejsce w świecie, który go nie chce: dwie z trzech córek nawet go nie rozpoznają, żona wyrzuca go z domu, a o pracę trudno. Cheíto wiedzie się nieco lepiej: służy w marynarce, ma kochającą rodzinę. Rozważa jednak wyjazd na kolejną niebezpieczną misję, bo wciąż trudno mu wiązać koniec z końcem.   Lacuesta obserwuje to wszystko z uwagą i spokojem, jakby mimochodem spiętrzając kolejne warstwy spostrzeżeń, mikroobserwacji. Mamy tu portret południa Hiszpanii z atmosferą leniwej beznadziei i braku perspektyw, z ludźmi zepchniętymi na margines, uwięzionymi w spirali biedy i kryminału. Mamy też opowieść o stereotypie męskości: bracia wciąż wracają do tematu ojca, dyskutują, czy nie powinni aby krwawo pomścić jego śmierci. Pod pozami twardzieli, pod dobrymi minami robionymi do złej gry, skrywają jednak wrażliwe wnętrza ludzi, którzy desperacko usiłują utrzymać głowy nad powierzchnią wody. Isra chwyta się dorywczych zajęć, próbuje godziwie zarobić, wejść w tryby społeczeństwa, ale jedyne, co umie, to dilerka. Cheíto ma wsparcie żony i uczciwą pracę, finansowa rzeczywistość jednak wciąż go przytłacza. Co znamienne, Isra długo nie chce się przyznać, że próbował popełnić samobójstwo: wypiera się czegoś, w czym widzi oznakę słabości. Ale w końcu i on, i jego brat rozpłaczą się przed kamerą w chwilach emocjonalnej szczerości.        Bord Cadre Films          Bord Cadre Films          Bord Cadre Films To jednak rzadkie, długo wyczekiwane przez reżysera momenty. Przez większość czasu jedynym dostępnym oku kamery śladem braterskich rozterek są ich tatuaże. Na ciałach bohaterów toczy się jakby równoległa historia. Niemal każda postać w kadrze jest tu wydziarana i to nie tyle wyraz mody, co po prostu lokalny zwyczaj: sposób na przejęcie kontroli nad własnym życiem, na ujęcie go w symboliczne ramy tuszowych czaszek, łezek czy pistoletów. Nic dziwnego, że Lacuesta wydobywa ten szczegół świata przedstawionego – sam przecież pracuje podobnie. Jego rzeczowa, obiektywna narracja podszyta jest dyskretnie metaforyczną, uduchowioną warstwą. Już sam motyw dwóch braci, jednego ""złego"", drugiego ""dobrego"", ma cokolwiek biblijny wydźwięk. Do tego dochodzi jeszcze powracająca wodna symbolika: Isra odmawia udziału w uroczystym chrzcie, ale chwilę potem jego dom zostaje podmyty przez wodę. W jednej ze scen pojawia się nawet drabina sfilmowana – znacząco – na tle nieba. Zupełnie jakby miała symbolizować nadzieję na odwrócenie losu, na zbawienie.   Nie sposób nie docenić reżyserskiej konsekwencji Lacuesty, jego cierpliwości, umiejętności zwykłego ""bycia"" z bohaterami. Imponuje też sposób, w jaki wykorzystuje on na nowo fragmenty swojego dawnego filmu. Sceny z ""Legendy o czasie"" funkcjonują tu niczym retrospekcje: podkreślają, ile czasu upłynęło i jak zmienili się przez 13 lat bohaterowie. Ale też przypominają, że przeszłość wciąż z nimi jest, niczym fatum, klątwa. Paradoks ""Między morzem a oceanem"" polega jednak na tym, że bogactwo opowiadanej przez Lacuestę historii nie znajduje przekonującego ekranowego wyrazu.         Bord Cadre Films Surowa forma nie wydobywa z dnia powszedniego ani poezji, ani pazura, jest po prostu – cóż – powszednia, mdła. Sumuje się jedynie w szereg nieciekawie skomponowanych kadrów. Reżyser nie potrafi też wyważyć proporcji między tym, co w jego filmie niewypowiedziane a dopowiedziane. W rezultacie zrozumienie relacji między niektórymi postaciami wymaga rzetelnego widzowskiego śledztwa, tymczasem dialogowe wyznania braci bywają zbyt ewidentnie napisane, odegrane. I choć film faktycznie ciekawie lawiruje między prawdą a fikcją, choć tytuł sugeruje stan jakiegoś zawieszenia, to koniec końców dominuje tu zupełnie inne ""pomiędzy"": sam środek skali ocen. "
Kwiaty miłości (2019),3,"Gdyby ""Kwiaty miłości"" były potrawą, smakowałyby jak landrynka w lukrze. Gdyby zamieniły się w postać z książki, to jako królewna z bajki czekałyby na swojego królewicza. Gdyby stały się zjawiskiem meteorologicznym, zdobiłyby nieboskłon jak tęcza przy zachodzie słoń­ca. Musical Davida Stubbsa przypomina katalog romantycznych fantazji, o których śniły nasze babcie. Naszym babciom polecam więc seans z całego serca; całej reszcie – nieko­niecznie.       George Mason,  Rose McIver  Po seansie ""Kwiatów miłości"" sam Nicholas Sparks (""Pamiętnik"") zapłonąłby rumieńcem – nawet jemu nie udaje się zgromadzić w jednym miejscu tylu romantycznych schematów. Oto prolog: pod gołym niebem, w środku nocy, w połowie pastelowych lat 60., nieopodal poletka tytułowych żonkili śpiewający Eric (George Mason) prawie potrąca autem śpiewa­jącą Rose (Rose McIver). Ona jest pijana, sama jak palec, zapłakana nie wiadomo czemu, bezbronna niczym pisklak. On, szarmancki i opiekuńczy, choć lekkoduch, przekonuje ją, by wsiadła z nim do auta.  Zanim zdążycie krzyknąć: ""Uważaj na zboczeńca!"", między bohaterami narodzi się uczucie. Wyśpiewywane tu uniesienia, żale i wahania będą wybuchać jak za naciśnięciem guzika. Skrótowa konwencja prosi nas jednak o wyrozumiałość. Zaraz bowiem oka­zuje się, że musical jest retrospektywną fantazją dorosłej córki (Kimbra) tamtych bohate­rów, która wzorem rodziców opowiada o ich życiowych perypetiach, konfliktach z rodziną, trudnych decyzjach i jeszcze gorszych konsekwencjach – i robi to za pomocą tych samych piosenek. Córka jest artystką wyśpiewującą ścieżkę dźwiękową rodzicielskiej biografii, my jesteśmy publicznością na jej – całkiem do­słownym – koncercie. Nie ma znaczenia, czy świadkujemy przepracowywaniu emocji na linii dziecko-rodzice, czy dziewczyna rozlicza się z przeszłością, czy raczej doznaje oświecenia, że rodzice też byli ludźmi, mieli swoje grzechy i swoje słabości. Nie wiemy o koncertującej córce niczego, co wskazywałoby na jakiś subiektywny filtr odróżniający tę do bólu konserwatywną epopeję od tysiąca podobnie pospolitych dramatów. Córki mogłoby nie być, a forma i problematyka retrospekcji pozostałyby identyczne.       George Mason,  Rose McIver  Wspomnieniowa kompilacja ogranicza dramaturgię do ekstremów, nie­czytelnych zarówno na poziomie przyczynowo-skutkowym, jak i psychologicznym. Narracja ma płynność ciasta francuskiego, psychologię da się spointować słowami ""Oj tam, oj tam""; nie dziwcie się, że z emocjonalnym wydźwiękiem również są proble­my. Nie ma tu nic poza wzlotami i upadkami, brakuje tzw. prozy życia, która uzasadniałaby gwałtowne poczynania bohaterów i pozwoliłaby nam dowiedzieć się o nich czegoś więcej. Czym zajmują się poza pracą i opieką nad dziećmi, czy mają jakieś poglądy, czemu przestają ze sobą rozmawiać? Bohaterkę chętnie zapytałbym, czy czuje się niewolnicą stereotypu cierpliwej strażniczki domowego ogniska, np. gdy ukochany wybiera się bez niej na dwuletnią wycieczkę po Europie. Jego dopytałbym o wysłanie pierścionka zaręczynowego pocztą – to praktyka wszystkich dupków czy jego autorski pomysł? Czasem trudno uwierzyć w autentyczność uczucia, gdy ogląda się takie kwiatki. Trafiliśmy na adaptację teatralnego musicalu (pióra Rochelle Bright), co niestety widać; narracyjna skrótowość i wątpliwe emocje bohaterów stanowią efekt umowności tamtego medium, która nie sprawdza się w wyczulonej na emocjonalne fałsze filmowej formie.  Pierwszoplanowa para przypomina żurawia i czaplę z wiersza Brzechwy: szereg niby wy­śpiewywanych pretensji, które ukrywają się między melodyjnymi środkami stylistycznymi, uniemożliwia pogodzenie się. Małżeństwo rozpadnie się z absurdalnego powodu, a idealizacja uczuć z początku filmu znajdzie swój przesadnie udramatyzowany rewers w finale. Głównym problemem wydaje się komunikacja w związku. Ironiczne, że to właśnie przyjęta przez twórców konwencja stoi na przeszkodzie porozumieniu zakochanych. Wystarczyłoby przecież zejść na niższy rejestr i za­miast wyśpiewywać w gniewie kolejne melodie i teksty głębokie jak studnia, po prostu ze sobą porozmawiać. Konwencja zakazuje jednak zwykłych pogaduszek – para nieszczę­śliwców ma dyspozycji tylko nowozelandzkie hity z minionych dekad."
Sztuka ścigania się w deszczu (2019),2,"""Sztuka ścigania się w deszczu"" zdumiewa. Przede wszystkim tym, że nikomu - reżyserowi, gwiazdom, producentom i kierownictwu studia - nie zapaliła się czerwona lampka. Że nikt nie powiedział, ""ludzie, patrzcie jak to wygląda, odłóżmy ten produkt na półkę zanim stracimy więcej pieniędzy i się skompromitujemy"".        Twentieth Century Fox Film Corporation Nie chodzi przy tym tylko o to, że ""Sztuka..."" to zły film. Są równie złe, a nawet gorsze – ""Historia Roja"", ""Smoleńsk"", trzy czwarte polskich komedii romantycznych, pseudoartystyczna konfekcja spod ręki Giuseppe Tornatore - tym nie mniej zdolne zgromadzić jakąś zadowoloną publiczność, trafić do swojej niszy. Widza, który byłby ""Sztuką..."" autentycznie usatysfakcjonowany wyobrazić sobie, przyznam szczerze, nie potrafię. To film naprawdę dla nikogo. Jest zbyt infantylny i nieznośnie sentymentalny dla widzów dorosłych, a zarazem traktuje o zbyt poważnych i zbyt dorosłych sprawach, by spodobać się dzieciom.  Narratorem filmu jest Enzo, umierający pies rasy golden retriever. Zbliżając się do śmierci wspomina historie swojej relacji z Dannym, kierowcą rajdowym marzącym o karierze w Formule 1, szczególnie dobrze radzącym sobie w wyścigach w deszczu. Wątek bliskiej, zantropomorfizowanej przyjaźni psa i Danny’ego jest... po prostu przedziwaczny. Wygląda jakby ktoś z bohaterów ""Zwierzęcej miłości"" Ulricha Seidla dorwał się hollywoodzkiej produkcji i dostał szansę na ekranizację własnych psich fantazji. Nie wiem jak Państwo, ale ja nie chcę tego oglądać.       Milo Ventimiglia  Twentieth Century Fox Film Corporation Choć film mówi o kierowcy rajdowym nie ma w nim ani jednej emocjonującej sceny wyścigu. Danny głównie o ściganiu się marzy i mówi, namiętnie ogląda Formułę 1 w telewizji, jednak jego wyścigów na ekranie w zasadzie nie widać. Te, które obserwujemy wyglądają, jakby zabrakło budżetu na wynajęcie fachowców od tego typu sekwencji. Całemu wątkowi kariery Danny'ego brakuje dramatycznego nerwu. Ani razu nie odczuwamy wagi stawek, o jakie walczy, konfliktu między marzeniami, a obowiązkami rodzinnymi itp.  Równie dziwny jest wątek relacji Danny’ego z jego małżonką Eve. Trudno w ogóle uwierzyć w tę postać, jak i w to, że odtwarzająca ją Amanda Seyfried potrafi aż tak źle grać. Eve bez żadnych dylematów wchodzi w relację, gdzie zawsze będzie druga po psie i na pierwszym miejscu stawia zawsze karierę męża, jakby nie miała własnych potrzeb i planów. Gdy w historii tej dwójki pojawia się prawdziwa tragedia i egzystencjalne dramaty film osiąga swoje dno - dostajemy przeckliwiony melodramat, wygrany na absolutnie fałszywych nutach. Tak, że zamiast wzruszenia odczuwamy żenadę.        Twentieth Century Fox Film Corporation Wizualnie całość wygląda, jakby ktoś wziął serię stockowych obrazków, z gatunku tych, jakie kolorowe pisma z nie najwyższej półki używają do ilustracji tekstów o tym jak osiągnąć rodzinne szczęście, i puścił je w ruch. Odtwarzający Danny’ego Milo Ventimiglia ma zresztą na ekranie manierę kogoś, kto zarabia na życie jako model udzielający się głównie w reklamach produktów dla nastawionych na życie rodzinne mężczyzn wchodzących w wiek średni.   Kina z tego wszystkiego nie ma i być nie może. Na końcu mamy jeszcze nachalny product placement pewnej luksusowej włoskiej marki samochodów i dotknięcie psuedometafizyki w guście tak złym, że najbardziej pretensjonalne fragmenty późnego Kieślowskiego czy Iñárritu wydają się arcydziełem dobrego smaku i subtelności. Uciekać od tego z daleka, omijać szerokim łukiem."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
La mafia non è più quella di una volta (2019),7,"""Ludzie z Palermo dotrzymują tajemnic. Kiedy ktoś zostanie zastrzelony na ulicy, a policjant pyta świadka, kto jest sprawcą, odpowiadamy – nikt. Milczenie mamy wdrukowane w nasze DNA"", mówi w jednej ze scen konkursowego ""The Mafia Is No Longer What It Used to Be"" wyraźnie rozmarzony Ciccio Mira, lokalny impresario i wielbiciel sycylijskiej mafii, którego nostalgiczna wypowiedź zainspirowała tytuł dokumentu Franco Maresco. 25 lat po zamachach bombowych, w których zginęli słynni włoscy sędziowie Giovanni Falcone i Paolo Borsellino, dokumentalista szuka odpowiedzi na pytanie, co oznacza mafia dla współczesnych Sycylijczyków.  Uroczyste obchody rocznicy ataków, w których zginęli nieprzekupni i niezłomni przeciwnicy sycylijskiej mafii, to przygotowywana z wielką pompą impreza. Mieszkańcy Palermo wydają się jednak nieszczególnie zainteresowani upamiętnieniem bohaterskich czynów sędziów, o których mówi się, że zmienili oblicze współczesnych Włoch. Mimo że od tragicznych wydarzeń minęło ćwierć wieku, wszyscy wydają się przesadnie ostrożni, kiedy w rozmowie pojawiają się znane nazwiska. Sycylijczycy bledną, odwracają wzrok, nie potrafią znaleźć języka na wyrażenie swojego uznania. ""Odeszli do Boga"", mówi w jednej ze scen jeden z bohaterów. ""To brzmi jakby umarli w wieku 90 lat we własnym łóżku. Chciałeś powiedzieć, że zostali brutalnie zamordowani w kwiecie wieku?"", upewnia się reżyser. Większość przepytywanych przez Maresco podczas ulicznej sondy mieszkańców twierdzi, że ""nie interesuje ich"" rocznica, ""nie mają czasu"", niektórzy rzucają w stronę kamery jedynie wiązankę przekleństw.  Główną osią fabularną satyrycznego dokumentu są przygotowania do przaśnego koncertu organizowanego przez Ciccio Mirę, przy którym wiejskie dożynki wydają się kwintesencją elegancji i dobrego smaku. Reżyser zagląda z kamerą za kulisy, przeprowadza rozmowy z artystami. Mirze i jego partnerom odmawiają kolejne gwiazdy neapolitańskiej piosenki, ale program należy czymś wypełnić. Na scenie pojawiają się więc mniej lub bardziej przypadkowi artyści – gitarzysta, który nie potrafi nastroić instrumentu, tancerka tańca brzucha, artystka country. Całość ubarwia ironiczny narrator z offu, puentujący kolejne sceny, czasami wyprowadzający swoich rozmówców w pole, jak w scenie, w której Maresco ""podpowiada"" Mirze nazwisko ""Inmgara Bergama, słynnego arabskiego reżysera"". Gwoździem programu ma być publiczne potępienie działań mafii przez występujących i organizatorów, ale Mirze i jego współpracownikom słowa ""powiedz mafii nie"" nie potrafią przejść przez gardło. Przyciskani przez Maresco, wymigują się od odpowiedzi, zaklinają się na Jezusa i najświętszą Panienkę, że bardzo by chcieli, ale ""mają swoje powody"". Pytani o bohaterów rocznicy, chwalą ich za reformy szkolnictwa, oświetlenie miasta, otwieranie parków. ""A za walkę z mafią?"". ""No comment"", peszą się i wychodzą z kadru.  Przeciwwagą dla perypetii karykaturalnego Miry jest wątek Letizii Battaglii, legendarnej włoskiej fotografki, która spędziła większość swojego zawodowego życia na portretowaniu skutków działalności sycylijskiej mafii. 84-letnia Battaglia jest niemalże lokalną celebrytką, aktywistką zachęcającą mieszkańców do zaangażowania się w życie miasta, a do tego artystką spełnioną, otwierającą w swoim ukochanym Palermo ośrodek sztuki.  Zagłębiając się w abstrakcyjny świat ""The Mafia Is No Longer What It Used to Be"" trudno uwierzyć, że to, co widzimy przed kamerą, wydarza się naprawdę. Maresco przyciąga do siebie prawdziwych dziwaków i odszczepieńców i z ogromnym poczuciem humoru inscenizuje kolejne rozdziały opowieści. Jeden z producentów koncertu rozmawia w domu przez radio z ufo, gwiazda koncertu to kompletnie pozbawiony słuchu muzycznego chłopak, niemniej przekonany o własnym geniuszu. Sprzedaje Maresco historię o groźnym wypadku, po którym zapadł w śpiączkę. Z katatonicznego stanu miały go wybudzić duchy zamordowanych sędziów, nakazujące mu dzielić się ze światem swoim talentem. W innej z kolei scenie Letizia Battaglia wybiera się na spacer śladami miejsc związanych z Cosa Nostra. Nagle z ruin wyskakuje zdenerwowana prostytutka, która narzeka, że fotografka nachodzi ją w miejscu pracy i właśnie wystraszyła jej klienta. W oddali widać starszego pana, który zirytowany macha ręką i odchodzi. Po ostrej wymianie zdań, w następnym ujęciu widzimy obie panie wracające jednym samochodem do miasta.  Satyryczny dokument wywoływał wśród weneckiej publiczności salwy śmiechu. Dla zagranicznego widza, niezaznajomionego z historycznym kontekstem, dokument Maresco może wydawać się momentami nieco hermetyczny. Ostatecznie jednak nawet bez pozafilmowej wiedzy na temat bohaterów, ""The Mafia Is No Longer..."" broni się jako utrzymany w konwencji czarnej komedii dokument o społeczeństwie, w którym prawda i kłamstwo przestają mieć znaczenie. Kiedy zaciera się podział na dobro i zło, artystów i hochsztaplerów, a nawet zwolenników i przeciwników mafii, wszystko staje się spektaklem. "
A Herdade (2019),8,"W trakcie seansu portugalskiego ""A Herdade"" powiało wielką literaturą. Dzieło Tiago Guedesa stanowi bowiem filmowy odpowiednik ""Na wschód od Edenu"" Johna Steinbecka oraz ""Buddenbrooków"" Tomasza Manna. To jednocześnie epicka i kameralna, trwająca blisko trzy godziny rodzinna saga rozpisana na przestrzeni kilkudziesięciu lat. Przywodząca na myśl grecką tragedię opowieść o grzechach ojców, za które płacą dzieci, a także zapis burzliwych przemian, jakie zaszły w kraju w drugiej połowie XX wieku.  Bohaterem filmu jest João Fernandel (Albano Jerónimo) – największy właściciel ziemski w całej Portugalii. Jego majątek to de facto państwo w państwie. Gdyby tylko chciał, mógłby bez trudu wpływać na decyzje zachodzące na szczytach władzy. Sęk w tym, że mężczyzna (choć wżeniony w rodzinę wysoko postawionego generała) polityką się nie interesuje, a od rządzących trzyma z daleka. Kiedy jeden z podwładnych zostaje uwięziony pod zarzutem przynależności do partii komunistycznej, magnat w rozmowie z policją argumentuje, iż dla niego liczy się wyłącznie jakość pracy aresztowanego. João pragnie być wolny. Od ideologii, władz, układów, norm społecznych. Prawdopodobnie nie zdaje sobie jednak sprawy, że w uścisku trzymają go geny i wychowanie – spuścizna po apodyktycznym, surowym ojcu, który w dzieciństwie kazał mu patrzeć na zwisające z konaru drzewa zwłoki brata-samobójcy.  Film Guedesa wpisuje się w modny obecnie dyskurs o toksycznej męskości mającej destrukcyjny wpływ na więzi rodzinne. W interpretacji wyśmienitego Jerónimo bohater ""A Herdade"" to po trosze Brad Pitt z ""Drzewa życia"" i Al Pacino z ""Ojca chrzestnego II"" – charyzmatyczny samiec alfa i nieznoszący sprzeciwu tyran; stroniący od wielkiego świata outsider oraz nieuleczalny kobieciarz; dbający o rodzinę i pracowników potentat, a przy tym człowiek nieugięty, oschły, nieliczący się z uczuciami najbliższych. Tak jak swój ojciec wychodzi z założenia, że najlepszą metodą wychowawczą jest, dosłownie i w przenośni, utwardzanie  od najmłodszych lat skóry potomstwa. Kiedy więc kilkuletni syn, przyszły dziedzic na włościach, nieustannie gorączkuje, bohater – zamiast wezwać lekarza – urządza mu kąpiele w wannie wypełnionej kostkami lodu. W tej ekstremalnej kuracji nietrudno dostrzec metaforę charakteru João – przedziwną mieszankę życiowej zaradności i troski, a zarazem zupełnej niemocy w okazywaniu uczuć.  Guedes dzieli film na dwie części. Pierwsza rozgrywa się w latach 70., druga – blisko dwie dekady później. Nie licząc kilku scen w Lizbonie, kamera praktycznie nie opuszcza folwarku bohatera. Na przykładzie tego mikroświata (fotografowanego zazwyczaj w szerokich majestatycznych kadrach) reżyserowi udaje się sportretować targaną politycznymi burzami Portugalię: schyłek kolonialnej potęgi, niepokoje społeczne, wojskowy przewrót oraz nowe porządki. Królestwo Fernandesów również się zmienia, choć nie ulega wątpliwości, że przeobrażenia zachodzą w nim znacznie wolniej. Domowe tragedie oraz wyrządzone w tajemnicy krzywdy pozornie pozostają bez większego wpływu na egzystencję bohaterów. Za tą zastygłą skorupą lęgną się jednak demony, które pragną wypełznąć na światło dzienne. Nawet władca absolutny musi pamiętać o tym, że życie wcześniej lub później wystawi mu rachunek. "
Malowany ptak (2019),3,"""Malowany ptak"" w reżyserii Václava Marhoula walczy o Złotego Lwa na festiwalu filmowym w Wenecji. Ekranizacja głośnej książki Jerzego Kosińskiego z 1965 roku to czesko-słowacko-ukraińska koprodukcja z międzynarodową obsadą, na czele ze Stellanem Skarsgardem, Udo Kierem i Harveyem Keitelem.  Václav Marhoul zaznacza, że odcina się w swojej wizji od osoby Jerzego Kosińskiego i związanych z książką kontrowersji. Nazywa autora wprost kłamcą, który sprzedał powieść jako autobiograficzną, mimo że przeżycia bohatera nie miały wiele wspólnego z jego własnymi. Wie, że być może Kosiński w ogóle ""Malowanego ptaka"" nie napisał. Deklaruje, że traktuje tekst całkowicie jako fikcję, ale w swoim filmie chciał pozostać jak najbliżej autentyzmu. Omijając inscenizacyjne klisze, opowiadając historię Chłopca w czerni i bieli, bez użycia muzyki, zawrzeć w nim uniwersalne doświadczenie wojny widzianej oczami dziecka.  Przez pierwszy kwadrans seansu byłam absolutnie porażona przemocą spływającą z ekranu. Już w scenie otwierającej granego przez Petra Kotlára Chłopca napada grupa dzieciaków, która podpala jego ukochane zwierzątko żywcem. Po powrocie do domu bohater zastaje w izbie zmarłą ciotkę, ze strachu rozbija lampę naftową i podpala dom. Następnego dnia grupa chłopów okłada go kijami i sprzedaje znachorce, która oznajmia, że czarnookie dziecko jest pomiotem diabła, potrafi przywoływać demony, zakwaszać mleko i zatruwać wodę w studni. A to dopiero początek wędrówki Chłopca przez najniższe kręgi wojennego piekła. I czego tu nie ma! Po drodze będzie jeszcze zakopanie w ziemi, rozdziobanie przez ptaki, nurkowanie w gnojówce, wyłupywanie oczu, gwałty, bicie, pedofilia, zoofilia, a potem więcej gwałtów i jeszcze więcej bicia. Podczas swojej podróży bohater przymierza kolejne tożsamości niczym kostium, staje się ministrantem, żołnierzem, rolnikiem, kochankiem. Z czasem z ofiary staje się katem.  Niestety, przemoc serwowana w takiej ilości bez żadnego wytchnienia sprawia, że cała ta gehenna bardzo szybko staje się cokolwiek mechaniczna i nużąca. Przerażenie ulatuje, a w jego miejscu pojawiają się zniecierpliwienie, frustracja i emocjonalne znieczulenie. Nie pomaga ciężka reżyserska ręka Marhoula, którego zamiłowanie do prostych inscenizacyjnych rozwiązań i zbytnie poleganie na poetyzmach zdecydowanie zbyt często sytuuje ""Malowanego ptaka"" na granicy kiczu i tzw. torture porn. Według mnie reżyser nawet kilkakrotnie ją przekracza.  W gruncie rzeczy nie sama obecność przemocy jest tutaj największym problemem. Istnieje przecież wiele filmów o piekle wojny, które można obejrzeć raz – ""Idź i patrz"" Elema Klimowa czy nawet niedawny ""Wołyń"" Wojciecha Smarzowskiego. Wywołujące niemal fizyczny dyskomfort w odbiorze, niewygodne, uwierające jak kamień w bucie. Potrzeba jednak ogromnej wrażliwości, by zajrzeć w najgłębsze jądro ciemności i nie osunąć się w banał. Tymczasem ""Malowany ptak"" tylko świetnie udaje dobre kino. Nie działa nawet jako przypowieść, uniwersalna metafora wojennego piekła, które można przenieść swobodnie w dowolną scenerię i epokę. Rzeczywistość w obiektywie Marhoula jest nakreślona grubą kreską, czarno-białe barwy podkreślają binarność stworzonego przez reżysera świata, w którym niemal nie ma miejsca na jakiekolwiek niedopowiedzenia, wątpliwości czy refleksje. A dosłowność potrafi zabić nawet najbardziej przejmującą historię.  ""Malowany ptak"" zyskuje, kiedy Marhoul zatrzymuje na chwilę przemocowy maraton i skupia się na swoich bohaterach oraz otaczającym ich świecie. Kiedy pozwala nam przyjrzeć się gasnącemu spojrzeniu małego Petra Kotlára, który prezentuje tu niesamowitą ekranową dojrzałość (wątpliwości budzi niestety reżyserska metoda – aby uzyskać taki efekt, reżyser miał podczas zdjęć prosić chłopca, by wyobrażał sobie, że ktoś zabiera jego ukochanego psa). Albo gdy pozwala obrazom Vladimira Smutnego płynąć przez wschodnioeuropejski krajobraz, dokumentując gdzieś mimochodem kulturę i obyczaje. Jak we fragmentach portretujących codzienność w gospodarstwie, scenie mycia stóp przez ciotkę w wiejskiej izbie albo wątku znachorki, która kładzie węża na brzuchu chorej i wkłada pacjentom świeczki do uszu. Wspaniały epizod ma tutaj Lech Dyblik, obsadzony na przekór swojemu aktorskiemu emploi w roli jednego z nielicznych poczciwców, jakich bohater spotyka na swojej drodze. Prawdziwie przejmujący ten film staje się jednak dopiero w epilogu, kiedy Marhoul pochyla się nad konsekwencjami przemocy i zadaje pytania o przyszłość dzieci, które doświadczyły niewyobrażalnego cierpienia.  Masowe opuszczanie sali kinowej przez dziennikarzy podczas pierwszego pokazu prasowego w Wenecji z pewnością zrobi filmowi darmową reklamę, ale nie zastąpi dobrego kina, przekraczającego granice w imię równie odważnej, co oryginalnej strategii reżyserskiej. Wybory Marhoula wydają się niestety gestem smutnym w swojej desperacji, bardzo wysilonym i ostatecznie pustym."
Polityka (2019),4,"Żaden film w tym roku, może poza ""Tylko nie mów nikomu"" braci Sekielskich, nie wzbudził takiego zainteresowania jeszcze przed premierą, jak ""Polityka"". Trzeba oddać Patrykowi Vedze, że czego, jak czego, ale talentu marketingowego odmówić mu nie można.  Gorzej jednak jest z samym filmem – najbardziej wyczekiwana premiera roku rozczarowuje. Zarówno jeśli chodzi o warsztat i artystyczne walory, jak i o jej polityczny potencjał. Przede wszystkim ""Polityka"" nie spełnia swojej podstawowej obietnicy: nie odsłania przed widzem ukrytego zaplecza polskiej polityki. Nikogo, kto choć trochę interesował się polską sceną polityczna w ostatnich kilku latach, nic w nowej produkcji Vegi nie zaskoczy. Otrzymujemy ekranizację newsów, memów, afer, politycznych plotek i domysłów – i to na ogół dość nieświeżych, bo sprzed dwóch, trzech lat.       Iwona Bielska  Vega Investments         Daniel Olbrychski  Vega Investments         Andrzej Grabowski  Vega Investments Film Vegi operuje na bardzo powierzchniowym poziomie. Skupiamy się na przywarach i niecnotach poszczególnych polityków, nie na systemowych mechanizmach, psujących polską demokrację. Gdy taka analiza pojawia się na ekranie – jak w wątku strumienia państwowych pieniędzy, płynących do imperium pewnego charyzmatycznego zakonnika z Torunia – szybko zmieniamy temat.  Politycy w filmie Vegi to skorumpowani, przaśni socjopaci. Nie wiemy jednak, czy to polityka przyciąga takie jednostki, czy też demoralizuje wcześniej uczciwe i empatyczne osoby. Jeden z wątków przedstawia relacje ekscentrycznego ministra obrony i jego młodego szefa gabinetu politycznego. Chłopakowi, ściągniętemu do MON prosto po studiach, od razu sodówka uderza do głowy: zaczyna wysyłać rządowe limuzyny po burgery do Maca, każe oficerom sobie salutować, zaczyna wymuszać łapówki. Mimo brawurowej kreacji Antoniego Królikowskiego ta postać po prostu nie przekonuje. Nie wiemy, skąd w niej taka bezczelność i poczucie bezkarności. Nie mamy okazji zobaczyć, jak władza zmienia młodego człowieka – a to mogłaby być naprawdę ciekawa historia.  Czasami daje o sobie znać źle wykonany risercz. Szczególnie w wątku anarchistów, których reporterka telewizji z Torunia namawia na zorganizowanie imienin Stalina. To zupełnie bez sensu, anarchiści to antystaliniści, Stalina postrzegają jako kontrrewolucjonistę. Jeśli już przywołuje się w politycznym kinie radykalnie lewicowe środowiska, to warto włożyć trochę wysiłku w zbadanie tego, jak naprawdę wygląda ich ideologia.       Zbigniew Zamachowski  Vega Investments         Ewa Kasprzyk  Vega Investments         Antoni Królikowski  Vega Investments Jak to często bywa w kinie Vegi, w ""Polityce"" w wielu miejscach widać inscenizacyjne niechlujstwo. Talent tego reżysera polegał jednak na tym, że niezależnie od tego, jak źle napisane i słabo wyreżyserowane byłyby jego filmy, to jednocześnie potrafiły przykuć uwagę najbardziej sceptycznego widza i wciągnąć go w to, co dzieje się na ekranie. W ""Polityce"" jest z tym różnie – jak większość filmów autora ""Botoksu"", także ten składa się z luźno ze sobą powiązanych wątków, których poziom jest bardzo nierówny. Bronią się dwa. Pierwszy, o romansie żonatego, katolickiego posła rządzącej partii z młodszą kobietą jest nieźle napisany i miejscami autentycznie zabawny. Drugi, zamykający film, zabiera nas do obozu opozycji, która okazuje się w niczym nie lepsza od partii rządzącej. Zbigniew Suszyński, jako lider opozycji Pacyna, przekonująco kreuje najbardziej chyba oślizgłą postać w filmie.  Aktorstwo jest najmocniejszą stroną ""Polityki"". Vega zawsze miał oko do nieoczywistego castingu i prowadzenia aktorów. Także tu poza wspomnianymi Królikowskim i Suszyńskim mamy sporo brawurowych kreacji: Zbigniewa Zamachowskiego w roli ojca-dyrektora z Torunia, Janusza Chabiora jako szefa MON czy Tomasza Sapryka w roli demonicznego ministra specsłużb. Czasem jednak nawet najlepsi aktorzy rozbijają się w ""Polityce"" o słaby scenariusz – najlepiej widać to w przedziwnym wątku o bliskiej, przyjacielskiej (a może nie tylko) relacji rozwijającej się między wszechwładnym Prezesem rządzącej partii a jego rehabilitantem.       Anna Karczmarczyk,  Bartosz Obuchowicz  Vega Investments Choć twórcy bronią się, że to dzieło fikcji, ""Polityka"" jest filmem z kluczem, bez trudu rozpoznamy w niej postacie z pierwszych stron gazet. Często sprowadzone są one do swojej jednowymiarowej karykatury. Postać wzorowana na Macierewiczu jest tylko wariatem leczącym się elektrowstrząsami, ta na Beacie Szydło – tępą wieśniaczką, która gubi się na politycznych salonach, gdzie nigdy nie powinna trafić. Jakkolwiek krytycznie ocenialibyśmy tych dwoje, to o wiele bardziej nieoczywiste persony, z których można wycisnąć dużo więcej.  Stereotypy to jednak podstawowa myślowa jednostka ""Polityki"". Film nie tyle odkrywa przed widzami prawdę, co potwierdza ich przesądy: że polityka to błoto, wszyscy kradną i lepiej się od tego trzymać z daleka. Czy dla utwierdzenia się w tym sądzie będzie się chciało widzom siedzieć ponad dwie godziny w kinie?"
Magiczny dywan (2018),5,"""Magiczny dywan"" wchodzi do polskich kin kilka miesięcy po disnejowskim ""Aladynie"" i niejeden podejrzliwy kinoman z pewnością dopatrzy się tu bezczelnej próby podczepienia się pod sukces dużego studia. Postawa absolutnie zrozumiała: w kinach regularnie goszczą animowane podróbki dużych hitów, jakieś malezyjskie ""Auta"" czy rosyjska ""Kraina lodu"". Nie tym razem. Nie dość, że film Karstena Kiilericha miał światową premierę rok wcześniej niż ""Aladyn"", to na dodatek jest on animowanym remakiem duńskiego familijnego starocia: ""Hodja fra Pjort"" z 1985 roku. Zabawne: Amerykanie pokazali aktorską wersję animacji, Duńczycy zaś przenieśli swój film aktorski w świat animacji. Na dodatek ani jedni, ani drudzy nie wydają się instynktownymi kandydatami do ekranizowania wątków rodem z ""Księgi tysiąca i jednej nocy"". Ale tak już bywa: historie – ani zarabiane na ich opowiadaniu pieniądze – nie respektują granic. Szkoda tylko, że czasem nie dorastają do standardów.        A. FilmDet Danske FilminstitutDanmarks Radio (DR)M&M Productions To jednak oczywiście kwestia życzliwości (albo wieku) oglądającego. Niektórym fabuła ""Magicznego dywanu"" wyda się zapewne szlachetnie prosta, klasyczna wręcz. Oto Hodżia, chłopiec z maleńkiej wioski, który chciałby zwiedzić świat, ale nie może, bo ojciec ma nadzieję, że syn pójdzie w jego ślady i zostanie krawcem. Oto magiczny dywan, który niespodziewanie trafia do rąk chłopca. Oto przygoda, która połączy fabularnie przyjemne z fabularnie pożytecznym: zarazem spełni marzenie Hodżii, jak i uświadomi mu, że goniąc za fantazjami, ryzykuje on utratę rodzinnego azylu. Dorzuć sympatyczną towarzyszkę przygód – kozę, dorzuć spotkaną po drodze rezolutną koleżankę, dorzuć złego manipulanta z wąsem i spojrzeniem spode łba – a schematowi stanie się zadość. Baśń jak to baśń.  Sęk w tym, że ""Magiczny dywan"" jest nie tyle klasyczny, co klasycznie średni. Nie od dziś europejskie studia stają w szranki z Pixarem, Disney Animation czy DreamWorks i nie od dziś różnica między ich produkcjami widoczna jest gołym, nieuzbrojonym okiem. Zaczyna się od wydajności procesorów: podczas gdy Amerykanie raz za razem trafiają w złoty środek między fotorealistyczną iluzją a kreskówkowym urokiem, Duńczycy, Francuzi czy inni Niemcy ze swoich dużo mniejszych budżetów wyciskają dużo bardziej niedzisiejszą grafikę. Na szczęście umowna animowana konwencja – oraz oczy zasiadających na sali pięciolatków – potrafią wiele wybaczyć. Wciąż jednak powraca odwieczne pytanie: po co oglądać akurat ""Magiczny dywan"", skoro kina pękają w szwach od podobnych produkcji i można sobie spokojnie powybrzydzać?        A. FilmDet Danske FilminstitutDanmarks Radio (DR)M&M Productions          A. FilmDet Danske FilminstitutDanmarks Radio (DR)M&M Productions          A. FilmDet Danske FilminstitutDanmarks Radio (DR)M&M Productions   Tym bardziej że sam Kiilerich nie wybrzydza i proponuje wszystkie zwyczajowe tanie chwyty konwencji. Prym wiedzie oczywiście najpopularniejszy w całym kinie familijnym gag gastryczny: bąki puszczają zarówno wielbłądy, jak i sułtan obżartuch. Żeby jednak nie było, nie wszystko jest tu równaniem w dół. Antropomorfizacja tytułowego dywanu to całkiem nośny pomysł (choć oczywiście pożyczony m.in. od Disneya). Mamy też kilka udanych sekwencji (zwłaszcza przekomarzanka w lochach) i jeden dość nieoczekiwany zwrot akcji. Inna sprawa, że zaskoczenie wynika raczej ze scenariuszowych braków: twist nie jest po prostu odpowiednio przygotowany. Istnieje jednak spore prawdopodobieństwo, że widzowi docelowemu nie będzie to ani trochę przeszkadzać. Kolorowe, kompetentnie zrealizowane półtorej godziny kina czasem w zupełności wystarczy. Taka już magia kina dla dzieci. "
To: Rozdział 2 (2019),7,"Ćwierć wieku to konkret. Solidny fundament. Skoro już udało nam się dożyć, może najwyższy czas zrzucić z barków lęki i traumy wieku niewinności? Po 27 latach członkowie nieformalnego ""Klubu Frajera"" z pierwszej części ""Tego"" mają przynajmniej kilka powodów, żeby utopić stare miasteczko Derry w strumieniach szampana. Dojrzeli, lepiej lub gorzej poukładali swoje dorosłe życia, porobili kariery, zapomnieli o przeszłości. Wprawdzie dawno temu zdarzyło im się stanąć w szranki z rekinoszczękim klaunem z innego wymiaru, ale wszystkie ważniejsze części ciała zachowali na swoich miejscach. Czas ekranowy rozciągnął się w długi tunel z potrójnym światłem na końcu, natomiast w czasie rzeczywistym wystarczyły zaledwie dwa lata, żeby czerwony balonik napęczniał do 169 minut. Fani Stephena Kinga i horroru – piszą dziennikarki i dziennikarze zza oceanu – od kilku lat tresowani w kompulsywnym binge-watchingu, wreszcie otrzymali skrojoną pod siebie wersję ""Avengers: Endgame"". Niech się więc nudzą, marzną w kinie i nie zawracają poważnym ludziom głowy.        James Ransone,  Jessica Chastain,  Bill Hader,  James McAvoy,  Isaiah Mustafa,  Jay Ryan  Warner Bros. Entertainment Inc. To rytualne bicie maczugą w metraż filmu Andresa Muschiettiego uważam za cokolwiek niesprawiedliwe. Owszem, ""To: Rozdział II"" nie jest tak zwarte i lakoniczne jak część pierwsza. Owszem, dorosłe wersje naszych siedmiorga bohaterów czasami za bardzo przypominają monstra Frankensteina, sklecone z najtańszych blockbusterowych stereotypów i odwalające litanię czysto erpegowych questów spod znaku ""zabij bossa, znajdź wihajster, ułóż, wrzuć, przywołaj"". Poza tym jest to jednak to samo stare dobro: koktajl bezpretensjonalnej nostalgii, ducha Nowej Przygody, baśniowej estetyki i wizualnie dopieszczonej przyjemności, w której zło codzienne i zakorzenione społecznie zderza się ze złem metafizycznym, piekielnym i kompletnie nieodgadnionym. Z istotą jednocześnie groteskowo ludzką i lovecraftowsko powykręcaną na wszystkie strony świata. W pewnym sensie już sam prolog – ze sceną brutalnej napaści na parę gejów – przedstawia nam cały film w jednej krótkiej zwrotce: dawno, dawno temu pewien potwór wpadł do studni, ale przerażenie, które po sobie pozostawił, stało się nieodłącznym cieniem teraźniejszości.   W drugiej części Derry chwieje się w posadach pod ciężarem własnej posępnej historii, nie oszczędzając zarazem tych, którzy świadomie postanowili zerwać z nim wszelkie linki. Bill (James McAvoy) przeprowadził się do dużego miasta i został autorem poczytnych powieści z kiepskimi zakończeniami (wyraźne mrugnięcie oka do samego Kinga). Molestowana przez ojca Beverly (Jessica Chastain) mieszka w wielkiej rezydencji z mężem – damskim bokserem. Złotousty Richie (Bill Hader) strzela dawnym jadowitym humorem na deskach teatrów, jako stand-uper, Stan (Andy Bean), wiele lat po pamiętnej bar micwie, wciąż robi za ostoję rozsądku i stabilności, a hipochondryk Eddie (James Ransone) to profesjonalny analityk ryzyka inwestycyjnego. Najbardziej spektakularną metamorfozę przeszedł bez wątpienia Ben (Jay Ryan), za dzieciaka ten bardziej przy kości, a obecnie bogaty właściciel biura architektonicznego i człowiek o sylwetce cyrkowego akrobaty. Z całej paczki tylko Mike (Isaiah Mustafa) nadal stacjonuje w zapadłym Derry, gdzie na poddaszu biblioteki urządził sobie biuro śledcze i z fanowskim uporem kolekcjonuje wszelkie ślady obecności Pennywise'a w historii miasteczka. To właśnie Mike, w jedynce raczej na dalszym planie, w ""Rozdziale 2"" pełni zaszczytną funkcję mistrza gry, który pamięta nawet wtedy, kiedy wszyscy inni już dawno zapomnieli. To on woła zza kadru, że przed wyruszeniem w drogę należy zebrać drużynę. I że smok naprawdę wylazł z pieczary i zaczyna palić okoliczne wioski.        Bill Skarsgård  Warner Bros. Entertainment Inc. ""Drużynowość"", w połączeniu z metrażem, ma oczywiście swoje konsekwencje – ""It 2"" w wielu miejscach przypomina pełnokrwiste kino przygodowe, a nie typowy horror z jump-scare'ami. Jest tutaj zdecydowanie więcej baśni, niesamowitości, mrocznej estetyki, którą kojarzymy nie tylko z klasykami z lat 80. – przede wszystkim z ""Czymś"" Carpentera – ale także z twórczością Guillerma del Toro czy Joon-ho Bonga. Klaun Pennywise – w psychopatycznej interpretacji Billa Skarsgårda – pozostają tą samą ambiwalentną, nieklasyfikowalną obecnością, zyskuje jednak rozbudowany i z  ducha lovecraftowski lore (znawcy Kinga mówią, że także zgodny z literą powieści). CGI goni CGI i robi to z zaskakująco dobrym skutkiem. Najbardziej pojechane filmowe sceny – jak ta z potworami wyskakującymi z chińskich ciasteczek szczęścia czy szaloną staruszką terroryzującą dorosłą Bev – są efektem sparowania mroków Derry z koronkową robotą ludzi od animacji komputerowej. Za przygodowością krok w krok podążają pastisz i komedia, ale dawkowane tak, żeby w trzygodzinnym molochu utrzymać balans światła i ciemności. Prym wiedzie szczególnie standupowe zacięcie Billa Hadera w roli Richiego, który potrafi podpalić każdy suchy tekst celną ripostą, a jednocześnie targa nim rodzaj nieukojonej dziecięcej nostalgii. To taki Jeff Goldblum z ""Parku Jurajskiego"" na miarę naszych czasów – mroczniejszy, bardziej dosadny, pozbawiony złudzeń, ale na pewno nie cyniczny. Raczej typ rozczarowanego idealisty, doskonały w duecie z Pennywise'em, w którym niektórzy już zdążyli doszukać się metafory rządów Donalda Trumpa.  ""Rozdział 2"" pozostaje przede wszystkim peanem na cześć dwóch fenomenów: dziecięcej przyjaźni oraz uzależnienia od popkultury. Ta druga oczywiście napędza pierwszą i pewnie dlatego u Muschiettiego wszystko to, co przydarzyło nam się w ""wieku niewinności"", rzutuje na kształt dorosłego życia. To jednak nie Freudowskie kompleksy i popędy, ale magnetowid i kadry komiksów pchają ludzi do porzucania miejsc, w których dzieje im się krzywda. Powrót do Derry jest więc powrotem wypartych lęków i dawno zapomnianych legend. Ale także – powrotem rzeczywistości. Bill znowu zaczyna się jąkać, Ben krwawi ze starej rany na brzuchu, a całą paczkę terroryzują brutalne wspomnienia. Znają to z autopsji wszyscy ci, którym dzieciństwo nie szczędziło razów. Dla widzów powrót do Derry będzie jednak doświadczeniem kontrolowanego przerażenia i bezpiecznej nostalgii. Trochę jak oglądanie psychoanalizy w gabinecie Freuda, tyle że na magnetowidowej taśmie. Jak wizyta u kuzyna z osiedla, który może i nie jest ideałem, ale czeka na nas z kratą browarów i stekiem bzdur o wspólnych znajomych z przeszłości. Dobrze tu być. Dobrze tu być na chwilę. A jeśli ta chwila zacznie się przeciągać do trzech godzin, to cóż, spróbujcie nie patrzeć na trzy jaskrawe światła. Może się wam uda. W każdym razie – życzę szczęścia. I cyrkowych wrażeń w trakcie oglądania."
Babyteeth (2019),7,"Czas jest w relacji wszystkim. Umiejętność zarządzania nim to cnota, którą większość z nas próbuje opanować przez całe życie. Henry (Ben Mendelsohn) i Anna (Essie Davis) nie mają takiego luksusu – ich córka Milla (Eliza Scanlen) właśnie ma kolejny nawrót raka, rokowania nie są dobre. Od miesięcy nic jej nie cieszy, w miejsce dawnej otwartości na świat pojawiła się apatia i depresja. Pewnego dnia dziewczyna przyprowadza do domu na kolację Mosesa (Toby Wallace), drobnego dilera narkotyków. Starszy od niej, mocno pogubiony chłopak, którego uzależnienie doprowadziło do bezdomności, jest największym koszmarem każdego rodzica. Milla jest jednak zachwycona. Jej entuzjazm nie opada nawet kiedy niedługo później okazuje się, że gość ukradł połowę apteczki śmiertelnie chorej dziewczyny. Moses, z całą swoją nonszalancją i brakiem poszanowania wszelkich norm, daje Milli coś, o co bezskutecznie walczą jej najbliżsi od wielu miesięcy – przywraca jej apetyt na życie. Zdesperowani rodzice, na przekór zdrowemu rozsądkowi, postanawiają pozwalać córce się z nim spotykać.  Fabularny punkt wyjścia ""Babyteeth"" brzmi bardzo znajomo. Na początku wydaje się, że oglądamy kolejną wariację na temat kina nowotworowego w wersji dla nastolatków. Ona właśnie rozpoczyna chemię, on jest chłopakiem z problemami, którego połączy z nią splot przypadków. Ona niespodziewanie znajdzie dzięki niemu utraconą chęć życia, on – dojrzeje i zacznie brać odpowiedzialność za swoje decyzje. Widzieliśmy tę historię już wiele razy w różnych wariantach, od ""Love Story"", ""Szkołę uczuć"" przez ""Earl, ja i umierająca dziewczyna"". Debiutująca w pełnym metrażu Shannon Murphy korzysta z fabularnych tropów wypracowanych przez inicjacyjne kino z chorobą w tle, ale sprytnie nimi manipuluje, omijając zgrane do bólu klisze i emocjonalne wytrychy.  Do spółki ze scenarzystką Ritą Kalnejais znajduje w konwencjonalnej historii świeży punkt widzenia, usuwając poza kadr niemal wszystko to, co związane z chorobą. Zamiast tego skupia się na relacji Milli z Mosesem, na jej rodzicach, którym z coraz większą trudnością wychodzi ukrywanie przed córką narastającej rozpaczy i desperacji. Nie bez powodu w ""Babyteeth"" praktycznie nie ma scen rozgrywających się w szpitalach ani gabinetach lekarskich. Reżyserka usuwa ten aspekt na drugi plan, bo choroba i tak towarzyszy bohaterom na każdym kroku. Odkłada się w spojrzeniach rodziców, widać ją w skulonym z bólu ojcu robiącym Milli niepostrzeżenie zdjęcia podczas najprostszych czynności, wykończonej emocjonalnie matce niepotrafiącej wybaczyć sobie, że kiedy dziewczynka była mała, ona skupiała się bardziej na muzycznej karierze niż wychowywaniu dziecka.  To rozszerzenie perspektywy owocuje najciekawszym i najbardziej wzruszającym filmem o odchodzeniu z ostatnich lat. Jego nienachalna i delikatna narracja nasuwa skojarzenia z nominowaną do Oscara ""Joanną"" Anety Kopacz, będącą dyskretną kroniką umierania w otoczeniu najbliższych. Nie ma tu szantażu emocjonalnego, fetyszyzowania choroby i cierpienia. Murphy pokazuje, jak wygląda codzienność rodziny, do której wkradł się intruz. Przeciekający przez palce czas sprawia, że wszystkie zasady zostają wzięte w nawias, dotychczasowe metody wychowawcze przestają mieć znaczenie w starciu z nieuniknionym. Każda wspólna kolacja urasta do rangi symbolu, każdy niewymuszony uśmiech jest na wagę złota.  Kolejny udany kinowy debiut zalicza tu znana z serialu ""Ostre przedmioty"" Eliza ""nie mów mamie"" Scanlen. 20-letnia Australijka, którą wkrótce zobaczymy także w ""Małych kobietkach"" Grety Gerwig, udowadnia, że wyrasta na jedną z najciekawszych aktorek młodego pokolenia. Chyba najwybitniejszą kreację tworzy tu jednak na drugim planie Ben Mendelsohn. Dawno nie widziałam na ekranie aktora, który potrafiłby z taką delikatnością, bez żadnych sztucznych podpórek, grać nawarstwiającą się rozpacz bohatera przygotowującego się na coś, na co przygotować się nie można. "
Lan Xin Da Ju Yuan (2019),6,"Szanghaj, 1941 rok. Do okupowanego przez Japończyków miasta powraca po latach słynna aktorka Jean Yu (Gong Li). Oficjalnie po to, by wystąpić w przedstawieniu ""Sobotnia fikcja"" reżyserowanym przez jej dawnego ukochanego, Tan Na (Mark Chao). Szybko okazuje się jednak, że w grafiku gwiazdy znajdują się także inne zajęcia. Najważniejszym z nich jest zdobycie dla aliantów tajnych informacji mogących wpłynąć na dalsze losy II wojny światowej. Jean wynajmuje pokój w hotelu, który okazuje się przybudówką obcego wywiadu. W miarę rozwoju akcji oczywistym staje się, że jeśli bohaterka zamierza wymeldować się z niego w jednym kawałku, przydadzą jej się nabity pistolet i celne oko.  Powyższy zarys fabuły nie oddaje w pełni charakteru ""Lan Xin Da Ju Yuan"". Pracując na matrycy szpiegowskiego dreszczowca, chiński reżyser Ye Lou mierzy się bowiem z zagadnieniami wykraczającymi poza formułę kina akcji. Nieprzypadkowo jednym z kluczowych rekwizytów w filmie jest pierwsze wydanie ""Cierpień młodego Wertera"", opatrzone w dodatku wpisem Nietzschego o pragnieniu, by nie pragnąć miłości. Twórca ""Suzhou"" opowiada o porywach serca, sprowadzających na bohaterów niebezpieczeństwo, a także o tym, jak sztuka i życie splatają się w żelaznym uścisku. Są tu momenty, gdy granica między rzeczywistością a sceniczną fikcją rozmywa się, zaś pojedynek wywiadów zamienia się w teatr. Prowadzący inwigilację alianci odgrywają przed otoczeniem role hotelowego konsjerża i właściciela antykwariatu, wrogowie udają sojuszników, z kolei Jean dla powodzenia misji musi wcielić się w czyjąś zmarłą żonę.  Sfotografowany efektownie w czerni i bieli, wypełniony odwołaniami do klasyki X Muzy (w tym do ""Casablanki"" i ""Osławionej"") film Lou miał potencjał, by harmonijnie łączyć ze sobą atrakcje kina mainstreamowego z ambicjami festiwalowego arthouse'u. Za to, że ""Lan Xin Da Ju Yuan"" ostatecznie nie spełnia jednak pokładanych w nim oczekiwań, winę ponosi nieprzejrzysty, przeładowany szczegółami scenariusz. Konia z rzędem temu, kto będzie w stanie połapać się w zagmatwanych motywacjach bohaterów oraz kulisach szpiegowskiej rozgrywki o najwyższą stawkę. Rozczarowuje również będący teoretycznie sercem filmu wątek miłosny. Między grającą oszczędnie Gong a mało charyzmatycznym Chao trudno dostrzec przepływające iskierki emocji: oddania, namiętności, tęsknoty. W efekcie film ogląda się przez większość czasu na zimno, z nutą lekkiego zniecierpliwienia.  ""Lan Xin Da Ju Yuan"" nabiera narracyjnej witalności w finałowym akcie, gdy wszystkie karty lądują wreszcie na stole i zaczyna się bezpardonowa walka o życie. Trwająca kilkanaście minut brutalna strzelanina to bez wątpienia najbardziej efektowna sekwencja, jaką znany do tej pory ze zmysłowych dramatów Lou kiedykolwiek nakręcił. Reżyser składa w niej hołd kinu noir oraz mistrzowi baletu przemocy Samowi Peckinpahowi, zaś swojej bohaterce pozwala przeobrazić się w ostrą babkę wyjętą ze snów Luca Bessona i Quentina Tarantino. Jean Yu okazuje się kobietą pełną paradoksów: femme fatale, oddaną sprawie patriotką, mistrzynią w kreowaniu iluzji, melancholijną kochanką oraz bezwzględną zabójczynią z pistoletem maszynowym w garści. Nieważne, co robi, zawsze jest artystką – mówi o niej jeden ze współpracowników. Gdzie diabeł nie może, tam Jean Yu pośle. "
Wasp Network (2019),7,"Nie będę ukrywać: najnowszy film Oliviera Assayasa, debiutujący w weneckim konkursie zaledwie rok po premierze ""Podwójnego życia"" na tym samym festiwalu, nie spotkał się z ciepłym przyjęciem. Krytycy zrzędzą i obdarowują hojnie pałami; recenzenckie zestawienia zdecydowanie wygrywa inna konkursowa próba thrillera szpiegowskiego, spod ręki większego mistrza, to jest – Polańskiego. Ja jednak głosuję za Assayasem. Zostaliście ostrzeżeni. Jeśli uznacie, że jestem narratorką niewiarygodną, nic nie szkodzi. Assayas też jest narratorem niewiarygodnym. Na tym polega siła jego filmów – także tych ze środkowej półki.  Akcja ""Wasp Network"" rozgrywa się tuż po upadku Związku Radzieckiego na Kubie i Florydzie, w atmosferze oczekiwania, aż posypie się i reżim Fidela Castro. Na Kubie bieda aż piszczy: braki żywości, przerwy w dostarczaniu prądu. Główny bohater, pilot wojskowy Rene Gonzalez (Edgar Ramirez), ucieka do Stanów, pozostawiając w Hawanie żonę (Penelope Cruz) i kilkuletnią córeczkę. Nawiązuje kontakt z kubańską organizacją dążącą do obalenia Castro. Jego śladem podąża Juan Pablo Roqoue (Wagner Moura) – też pilot, też weteran z Angoli, flirciarz, który szybko nawiązuje kontakty z amerykańskim wywiadem.  Tyle jeśli chodzi o punkt wyjściowy fabuły – z naciskiem na ""wyjściowy"". Film oparty jest na faktach, konkretniej – książce brazylijskiego dziennikarza Fernando Moraisa, i kto chce, szybko może zapoznać się z całą intrygą za pomocą Google’a. Ale w końcu Assayas kręci film niejako sensacyjny, a historia nie jest szczególnie znana poza granicami Kuby, tak więc opowieść jest pełna zawijasów i pułapek, w które widz wpada na rozpędzie hollywoodzkich przyzwyczajeń, by kolejny raz zrewidować swoje sympatie i postrzeganie świata przedstawionego. W którą stronę ciążą polityczne sympatie Assayasa, chyba nie tak trudno zgadnąć – film rozpoczyna plansza informująca o amerykańskim embargo nałożonym na Kubę – ale historia tak naprawdę nie rozgrywa się pomiędzy światowym mocarstwem a krajem przegranej strony, w którym wszystko się sypie. ""Wasp Network"" nie opowiada o państwach, tylko o ludziach uwikłanych w politykę; Stany Zjednoczone mało Assayasa interesują, to film o ""Ameryce"", ""demokracji"" i ""kapitalizmie"" w głowach samych Kubańczyków, tych w Hawanie i tych na Florydzie. Miga archiwalne nagranie Fidela Castro, trochę śmiesznego, jak to bywa ze starymi dyktatorami; pojawiają się kombinatorzy spod ciemnej gwiazdy, zwykli kryminaliści, ""prodemokratyczni"" ""ludzie interesu"". Kwestie zdrady i patriotyzmu rozpatrywane są z perspektywy jednostek – bohaterstwo może być rodzinną katastrofą – a poza tym główni bohaterowie, pogrobowcy starej wojny, nie ratują świata. Intryga kręci się wokół ratowania chwiejnej, biednej gospodarki. Tylko tyle i aż tyle.  Assayas buduje thriller ze swojej starej skrzynki z narzędziami – nic więcej mu nie potrzeba. I chociaż film nie jest szczególnie ekscentryczny – gdzie ""Wasp Network"", a gdzie ""Personal Shopper"" – wodzi widza za nos w typowo assayasowski sposób. Francuz jest, jak już sobie powiedzieliśmy, narratorem niewiarygodnym: trochę się snuje, obserwuje z dystansu, nie podpowiada, co okaże się ważne w fabule, udaje zdekoncentrowanego, jakby sam nie wiedział, na czym się skupić.  Bohaterowie pojawiają się i znikają z opowieści w nieprzewidywalny sposób – ktoś, kto wydawał się głównym bohaterem, może wyparować bez śladu (niekoniecznie w stylu ""Sils Marii""), kluczowy gracz pojawia się po połowie filmu, jak filip z konopii, ale też bez zbędnego huku. Jednocześnie Assayas lekceważy scenopisarskie zasady bez ostentacji, mijając je niby od niechcenia. Dzięki temu w generalnie frustrującym weneckim konkursie ""Wasp Network"" wydało mi się bardzo sensowną próbą kina gatunkowego – w swojej surowiźnie i dyscyplinie ukrywanej pod rzekomym rozkojarzeniem. Szpiegowski dramat, który sam skrada się na palcach, niepozorny jak każdy dobry tajny agent. "
Guest of Honour (2019),7,"W recenzjach ostatnich filmów Atoma Egoyana powtarza się zarzut, że reżyser zdradził kino artystyczne, wdając się w pechowy romans z mainstreamem. Tych, którzy z rozrzewnieniem wspominają kanadyjskiego reżysera z czasów ""Słodkiego jutra"" i ""Podróży Felicji"", powinna więc ucieszyć informacja, iż w najnowszym dziele próbuje on powrócić na stare śmieci. W ""Guest of Honour"" zrazu porozrzucane fabularne klocki zaczynają się układać w opowieść o wspomnieniach rzucających długi cień na życie bohaterów. To także portret niezwykle silnej choć naznaczonej rozczarowaniami więzi rodzinnej, której nie jest w stanie przerwać nawet śmierć.  Spoilerofobów uspokajam: o tym, że grany przez Davida Thewlisa inspektor sanepidu Jim odszedł na wieczny spoczynek, dowiadujemy się już w pierwszej scenie, gdy jego córka Veronica (Laysla De Oliveira) odwiedza proboszcza (Luke Wilson) z zamiarem ustalenia szczegółów pogrzebu. Pogawędka z duchownym szybko zamienia się w sesję terapeutyczną. Historia, którą bohaterka ma do opowiedzenia, zaczyna się dwie dekady wcześniej w mieszkaniu nauczycielki muzyki, Alicii (Sochi Fried).  Czego w tym filmie nie ma! Seksting, pozamałżeński romans, śmiertelna choroba, tragiczny w skutkach pożar, samobójstwo, więzienie, szczurze kupy w restauracyjnej kuchni i królicze uszy w panierce smażone na głębokim tłuszczu – wystarczyłoby tego na kilkadziesiąt odcinków ""Na Wspólnej"" i i co najmniej jedną odsłonę ""Kuchennych rewolucji"". O dziwo, w ""Guest of Honour"" nagromadzenie nieszczęść nie razi jednak aż tak bardzo. Zrządzenia losu dostarczają Egoyanowi budulca do stworzenia wciągającej, nielinearnej narracji, rozegranej na styku kina obyczajowego oraz psychologicznego dreszczowca. Fani bez problemu wyłowią z niej motywy towarzyszące autorowi ""Ararat"" od początku kariery. W ""Guest of Honour"" kreśli on obraz świata, w którym bohaterowie z własnej woli skazują się na samotność, a technologie mają wpływ na relacje między ludźmi oraz ich postrzeganie rzeczywistości.  Choć reżyser bierze na warsztat tematy wagi ciężkiej, seans jego filmu nie zamienia się ostatecznie w operację na otwartych nerwach widza. Duża w tym zasługa lekko absurdalnego humoru, którym przesyconych jest wiele scen. Szczególnie zabawnie wypadają momenty, w których Jim odwiedza kolejne (prowadzone zazwyczaj przez imigrantów) restauracje i niczym perfekcyjna pani domu poddaje je szczegółowej kontroli. Przeprowadza test białej rękawiczki, sprawdza temperaturę czekającego na przyrządzenie mięsa, wdaje się w dyskusje z podenerwowanymi właścicielami. Bohater – w życiu zawodowym nieubłagany i metodyczny – po odłożeniu do szuflady inspektorskiej legitymacji zamienia się w melancholika rozpamiętującego przeszłość nad kolejnymi kieliszkami wina. Jesteś  źrodłem znajdującego się we mnie zła. Stanowisz także źródło tego, co dobre – słyszy w pewnym momencie Jim z ust swojej córki. W filmie Egoyana miłość i wrogość idą ze sobą pod rękę, a rodzina okazuje się w równym stopniu siedliskiem traum, co nieskruszoną opoką. Nieważne, co się stanie, Jim zawsze będzie tytułowym gościem honorowym w sercu Veroniki. "
Om det oändliga (2019),8,"W konkursowym ""About Endlessness"" Roy Andersson znowu przygląda się ludzkiej kondycji, biorąc na warsztat naszą codzienność z jej całym znojem, samotnością, nadzieją i rozpaczą. To kino dotykające tematów ostatecznych, które wybrzmiewają tu w zupełnie niewymuszony i organiczny sposób. Zaprojektowane, by bawić i rozczulać jednocześnie, ale zrealizowane kompletnie bez potrzeby przypodobania się widzowi.  Uwaga, będzie wyznanie. Po seansach filmów Roya Anderssona zawsze odczuwam głęboką potrzebę korzystania z życia w jego najbanalniejszym wymiarze. Zgodnie z przesłaniem pokrewnego emocjonalnie ""Sensu życia według Monty Pythona"" – być miłym dla ludzi, spacerować, czytać dobre książki, unikać niezdrowego jedzenia. W festiwalowym pressbooku reżyser wykłada swoje artystyczne credo, które zamyka się w twierdzeniu, że tylko zauważając kruchość i ulotność istnienia, jesteśmy w stanie docenić i szanować to, co mamy. Szwed jest chyba jedynym współczesnym twórcą, który potrafi z taką subtelnością uchwycić w swoich filmach esencję ludzkiego losu, bez popadania w pretensjonalny czy kaznodziejczo-coachowski ton.  Senna, epizodyczna narracja, nieruchome kadry zakomponowane z drobiazgowością godną dawnych mistrzów malarstwa i absurdalny komizm wypływający ze zderzania skrajnych tonacji w najmniej spodziewanych momentach. Andersson w swoim najnowszym filmie znowu opowiada tym samym, niepodrabialnym stylem, sięga po te same tematy i próbuje nauczyć nas uważności na drugiego człowieka oraz zrozumienia dla jego ułomności. A jednak podczas seansu ""About Endlessness"" w ogóle nie czuć, aby twórca się powtarzał albo korzystał z artystycznych skrótów.  W serii onirycznych scen narratorka inspirowana postacią Szeherezady swobodnie porusza się między jawą a snem, współczesnością a przeszłością. Stopniowo dawkowany surrealizm sukcesywnie zakrzywia filmową czasoprzestrzeń, tworząc między poszczególnymi epizodami zaskakujące paralele, wzbogacając je o dodatkowe konteksty. Andersson zabiera nas do bunkra Hitlera, w którym pokonani, pijani w sztok naziści przy akompaniamencie sypiących się murów usiłują z trudem wykonać hitlerowskie pozdrowienie; pokazuje parę kochanków dryfujących nad zniszczoną przez wojnę Kolonią, inscenizuje drogę krzyżową rozgrywającą się na ulicach współczesnego miasta. Zmagający się z kryzysem wiary ksiądz szuka pomocy w gabinecie psychiatry. Niestety lekarz właśnie wychodzi i naprawdę musi złapać autobus. Mężczyzna, który nie ufa bankom, sprawdza przed zaśnięciem, czy jego oszczędności przechowywane w materacu wciąż tam są. Kolejny bohater zaczepia pasażerów autobusu i żali się, że nie wie, czego chce od życia. Ignorowany przez nich, pyta ""czy nie można być już smutnym?"". ""Dlaczego nie możesz być smutny na przykład w domu?"", dziwi się uprzejmie jeden z rozmówców.  Twórcę nagrodzonego kilka lat temu na festiwalu w Wenecji Złotym Lwem ""Gołąb przysiadł na gałęzi i rozmyśla o istnieniu"" interesują momenty ""pomiędzy"", niespektakularne, czasami żałosne, czasami komiczne, takie, które kino zwykle omija szerokim łukiem. Szwed jest oddanym kronikarzem naszych małych wielkich dramatów i rozczarowań, triumfów i chwil radości, skazanych często z góry na niepowodzenie prób skomunikowania się z drugim człowiekiem. Kolejne sceny rozgrywają się na dworcach, w autobusach, poczekalniach, w drodze na urodzinowe przyjęcie, na schodach. Są świadectwami najbardziej ludzkich odruchów i emocji – rozpacz dentysty alkoholika, który właśnie zostawił w fotelu pacjenta z rozwierconym w połowie zębem, jest zestawiana z nadzieją tańczących spontanicznie przed restauracją młodych dziewcząt; cynizm starszego mężczyzny, przekonanego, że zmarnował swój czas, równoważony bezinteresownością ojca, który w środku ulewy odkłada swój parasol, by zawiązać córce sznurówki.  Rozważania Anderssona o naturze nieskończoności jako energii, która nie ginie, lecz po prostu zmienia swoją formę, nasuwają skojarzenia z jego strategią twórczą, opierającą się w gruncie rzeczy od lat na korzystaniu z tych samych narzędzi. Mimo to każdy kolejny film Szweda wciąż zaskakuje oryginalnością i emocjonalną głębią. Jego kino, wpisane w wolne, skupione na trwaniu tempo narracji, głęboko rezonuje z widzem i wzrusza bijącą z ekranu, autentyczną miłością do człowieka. "
Martin Eden (2019),6,"Pietro Marcello w ""Martinie Edenie"" ekranizuje powieść Jacka Londona, klasyczną opowieść inicjacyjną o ambitnym robotniku wspinającym się po szczeblach pisarskiej kariery. Martin Eden (świetny Luca Marinelli), ze swoją determinacją i głęboko ukrytą wrażliwością, jest trochę jak włoski Gatsby, trochę jak bohaterki ""Genialnej przyjaciółki"" Eleny Ferrante. Klasyczna opowieść o wzlocie i upadku równie genialnego, co niezrozumiałego pisarza, walczy o Złotego Lwa na festiwalu filmowym w Wenecji.  Podczas pierwszego spotkania z Eleną (Jessica Cressy) Martin ogląda kolekcję obrazów zgromadzoną przez rodziców dziewczyny. ""Z daleka wydaje się piękny, ale z bliska widać tylko rozmyte plamy"", podsumowuje prostodusznie bohater Marinellego. Wywodzący się z klasy robotniczej marynarz z zachwytem chłonie każdy detal nowego otoczenia. Martin skończył zaledwie kilka klas szkoły podstawowej, od jedenastego roku życia pływa na statkach i ima się wszelkich dorywczych prac. Ma nieposkromiony apetyt na życie, a w oczach blask i naiwność, na jaką stać tylko marzycieli szaleńców. Braki w edukacji nadrabia entuzjazmem i charyzmą, nie daje się zawstydzić przez bogaczy, przyglądających mu się z zaciekawieniem, lecz dość jednoznacznie – z góry.  Martin Eden mógłby być bohaterem cyklu neapolitańskiego Eleny Ferrante. Ma w sobie determinację i siłę Lili, i talent pisarski Lenu. Jego otoczenie, dom siostry i szwagra, w którym sporadycznie pomieszkuje, wyglądają jak żywcem wyjęte z niedawnej ekranizacji powieści autorstwa Saverio Costanzo. Zapytany podczas kolacji z rodzicami swojej ukochanej o jego zdanie na temat wydatków rządu na edukację, z rozbrajającą bezpretensjonalnością sprzedaje prostą i trafiającą w punkt metaforę, która została podczas weneckiego pokazu prasowego nagrodzona burzą oklasków. Przełykając kęs spaghetti bierze do ręki bułkę i wycierając pieczywem talerz mówi: ""bułka to edukacja, sos – bieda. Nabierasz bułką sos i bieda znika"". Podobnie jak słynne przyjaciółki Martin szuka drogi ucieczki z patologicznego środowiska przez edukację i kulturę. Chłopak pochłania kolejne książki i tomy poezji, kupuje maszynę do pisania i na przekór zdrowemu rozsądkowi i dobrym radom bliskich postanawia, że zostanie pisarzem. Wierzy, że kiedy mu się uda, Elena zostanie jego żoną, a jej rodzina zacznie traktować go jak równego sobie.  Marcello sięga po klasyczną powieść Londona, lecz przenosi jej akcję do XX-wiecznego Neapolu, chyba najbardziej ukochanego przez artystów włoskiego miasta, o barwnej, lecz trudnej historii, która wspaniale tłumaczy się na język kina. Urodzony w Casercie reżyser opowiada o nim z czułością i sentymentem, dodaje odniesienia do przeszłości kraju, wplatając w fabułę materiały archiwalne, co tworzy swoisty list miłosny do Neapolu i jego mieszkańców. Nostalgiczny nastrój potęgują nasłonecznione, ziarniste zdjęcia Francesco Di Giacomo i Alessandra Abatego.  ""Martin Eden"" to solidnie zrealizowane kino inicjacyjne z ciekawie zarysowanym wątkiem społecznym. Poprawną i, co za tym idzie, dość przewidywalną konstrukcję, od popadnięcia w banał ratuje charyzmatyczna kreacja Marinellego, znanego polskim widzom m.in. z ""Samotności liczb pierwszych"" czy serialu ""Trust"". Aktor wspaniale wygrywa sprzeczności targające bohaterem i przekonująco odmalowuje kolejne etapy jego drogi z naiwnego, zakochanego chłopaka w zgorzkniałego i rozczarowanego życiem degenerata. Dlatego szkoda, że w ""Martinie Edenie"" przemiana protagonisty następuje tak gwałtownie, że odnosi się wrażenie, jakby brakowało tu całego rozdziału historii. W drugiej połowie filmu Martin zaledwie na przestrzeni kilku scen staje się docenianym pisarzem, lecz cena, jaką płaci za sukces, podaje w wątpliwość desperacką pogoń bohatera za karierą. ""Martin Eden"" oddaje hołd wszystkim outsiderom i indywidualistom, którzy kroczą własną drogą, często na przekór systemowi i bez żadnego wsparcia ze strony otoczenia. Pokazuje także, jak często nieposkromione ambicje i bezpardonowe dążenie do celu odcinają nas od własnej tożsamości i korzeni. Obraz, jak wiadomo, bywa piękny tylko z daleka."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Król (2019),8,"Król nie ma przyjaciół. Ma tylko zwolenników i wrogów – słyszy w jednej ze scen tytułowy bohater filmu Davida Michôda, Henryk (Timothée Chalamet). Młodzian jeszcze do niedawna spędzał czas w gospodach, osuszając kolejne dzbanki wina wraz ze swoją wierną kompanią. Teraz musi jednak przejąć schedę po ojcu i wstąpić na tron Anglii. Nowy monarcha próbuje nie zagubić się w gąszczu dworskich intryg. Nie wie jednak, komu ufać, a kogo trzymać na dystans albo umówić na natychmiastowe spotkanie z katowskim toporem. Korona zaczyna ciążyć chłopakowi jeszcze bardziej, gdy okazuje się, że władca Francji nasłał na niego płatnego mordercę. Jeśli Henryk nie zareaguje, wyjdzie na słabeusza. Jeśli jednak postąpi w myśl zasady ""ta zniewaga krwi wymaga"", popchnie kraj w stronę wyniszczającego konfliktu.  Zrealizowany na motywach kronik Szekspira ""Król"" to opowieść o tym, że dziedzictwo przodków bywa często niechcianym bagażem, który przeznaczenie każe nam wziąć na barki. To także film o brutalnej logice męskiego świata, w którym przemoc jest najprostszym (i często jedynym) sposobem na radzenie sobie z problemami, co w efekcie prowadzi do serii niepotrzebnych tragedii. W tej mrocznej, skąpanej w krwi historii światełkiem w tunelu wydaje się przyjaźń między Henrym a Falstaffem – niegdyś zawołanym żołnierzem, dziś obrastającym w tłuszcz próżniakiem bez grosza przy duszy. Grany przez znakomitego Joela Edgertona bohater wnosi do historii humor, a zarazem pełni w niej rolę moralnego kompasu. W przeciwieństwie do młodego króla rozumie bowiem, że wojna nie ma w sobie nic szlachetnego, a za kościelnymi sztandarami i podniosłymi frazesami płynącymi z ust doradców kryje się wyłącznie brudna polityczna gra.  Michôd portretuje średniowieczną Anglię bez cienkiej choćby warstwy pudru. Oglądając niedomyte ciała, ropiejące rany oraz zalegające na ulicach nieczystości, ma się wrażenie, że lada chwila z ekranu wybije niewyobrażalny fetor. Podobny brak romantyzmu widać również w inscenizacji pojedynków i scen batalistycznych. Twórca ""Królestwa zwierząt"" do spółki z operatorem Adamem Arkapawem (""Makbet"") w konfrontacjach odzianych w ciężkie zbroje samców widzi wyłącznie makabryczną odmianę meczu rugby. Spore pole do popisu ma tu Chalamet, który po rolach w ""Tamtych dniach, tamtych nocach"" oraz ""Moim pięknym synu"" kojarzył się raczej z postaciami kruchych wrażliwców. W ""Królu"" młody aktor sieje postrach, przerabiając wrogów przy pomocy mieczy i sztyletów na posiłek dla wron. W filmie Michôda pyszny epizod zalicza również Robert Pattinson jako następca tronu Francji, Louis – śliski dandys-sadysta obrzucający adwersarzy wymyślnymi inwektywami. Sceny z jego udziałem to w większości komediowe perły będące kolejnym dowodem na to, jak wszechstronnym aktorem potrafi być gwiazdor ""Cosmopolis"".  Reżyserowi udało się tchnąć nową energię w znaną od setek lat opowieść o moralnych dylematach władcy oraz cenie, jaką płaci on za bycie panem życia i śmierci. ""Król"" to film ambitny, a zarazem rozrywkowy: pozbawiony męczących dłużyzn, zainscenizowany z rozmachem, zagrany i zrealizowany nowocześnie. Mierzy się z Szekspirem na własnych zasadach: wyciąga z niego esencję, dodając swój styl. Korona Henryka V nie jest pokryta patyną. "
Ji Yuan Tai Qi Hao (2019),7,"W dawnych czasach ludzie mieli mnóstwo czasu – konstatuje pani Yu, słysząc, że w jednym z tomów ""W poszukiwaniu straconego czasu"" znajduje się 40-stronnicowy opis bezsennej nocy autora. Arcydzieło Marcela Prousta zostaje w animacji ""No.7 Cherry Lane"" przywołane nieprzypadkowo. Reżyser Yonfan pragnie, aby widzowie zwolnili obroty i poddali się leniwej, onirycznej atmosferze jego dzieła. Celowo spowolniony ruch obrazu w połączeniu z niekończącym się komentarzem narratora z offu początkowo budzi zdecydowany opór poznawczy. Warto go jednak przełamać, by przekonać się, że w szaleństwie artysty tkwi metoda.  Akcja filmu rozgrywa się w 1967 roku w Hongkongu. Do kwitnącego pod rządami Wielkiej Brytanii miasta przybywa student Ziming w celu podjęcia nauki na okolicznym uniwersytecie. Aby podreperować finanse, chłopak podejmuje pracę jako korepetytor języka angielskiego. W ten sposób poznaje wspomnianą wyżej panią Yu oraz jej piękną nastoletnią córkę Meiling. W pierwszej zakocha się niemal od pierwszego wejrzenia. Druga z czasem również stanie się niezwykle istotną osobą w jego życiu. Z pierwszą będzie chodził do kina na filmy z Simone Signoret. Przed drugą odkryje uroki klasycznej anglosaskiej literatury. Pierwsza będzie ukrywać przed nim sekrety swojej przeszłości. Druga wciągnie go w wir wielkomiejskiego życia.  To mój list miłosny do Hongkongu i kina. Opowieść o dniu wczorajszym, dzisiejszym i jutrzejszym. Przede wszystkim jest to film o wyzwoleniu – deklaruje reżyser, który w połowie lat 60. będąc w wieku Ziminga, pracował w azjatyckiej aglomeracji jako fotograf. ""No.7 Cherry Lane"" to dzieło na wskroś osobiste przywodzące na myśl zeszłorocznego triumfatora festiwalu w Wenecji, ""Romę"". Yonfan niczym Alfonso Cuaron wpisuje kameralną historię w szerszy polityczno-społeczny kontekst, a intymny ton łączy z zamaszystą miejską panoramą. Jednocześnie bierze całą opowieść w surrealistyczny, baśniowy nawias. Fikcja zaczyna przenikać się z rzeczywistością, jawa ze snem, sceny z oglądanych melodramatów stają się metakomentarzem do losów miłosnego trójkąta. Twórca ""Księcia łez"" zaprasza nas na wycieczkę po swoich wspomnieniach. Przywołuje ukochane książki, filmy i piosenki, pozwala rozsmakować się w klimacie minionej – sielskiej, a zarazem podszytej niepokojem społecznym – epoki.  Wizytówką ekscentrycznej animacji Yonfana może być scena erotyczna z udziałem kobiety, dwóch mężczyzn i… pary kotów. Czego w niej nie ma! Absurdalny humor, rozkosz, przemoc, niespodziewani goście i zadziwiający finał – gdzie jak nie na festiwalach można testować swoją wrażliwość na tak wybuchową mieszankę atrakcji?  "
Pralnia (2019),7,"Przed ogłoszeniem swojej, jak się na szczęście okazało, jedynie chwilowej ""emerytury"" Soderbergh argumentował, że współczesne hollywoodzkie kino straciło swoją pozycję, ograniczając twórcom artystyczną wolność, goniąc za słupkami oglądalności zamiast ufać wizji reżyserów. Paradoksalnie, od tamtej pory Soderbergh niemalże nie schodził z planu, ale swoje nowe projekty traktował jako istny filmowy poligon doświadczalny. W wybitnym ""The Knick"" przekraczał granice kina autorskiego, samodzielnie reżyserując, filmując i montując 20 odcinków serialu. W ""Mozaice"" próbował przeszczepić formułę interaktywnej narracji w telewizyjne ramy, ""Niepoczytalną"" nakręcił smartfonem. Zrealizowana pod szyldem Netflixa ""Pralnia"" wydaje się pod pewnymi względami kontynuacją artystycznych poszukiwań twórcy ""Erin Brockovich"" – reżyser łączy ze sobą czarną komedię z kinem społecznie zaangażowanym, wplata w filmową materię konwencję teatru, i – bez wchodzenia w spoilery – mocno nagina granicę między fikcją a rzeczywistością.  Największy w historii wyciek tajnych dokumentów, w którego odkrycie zostało zaangażowane ponad 100 redakcji z całego świata, miliardy dolarów ukrywane przez najbogatszych ludzi świata w rajach podatkowych – w swoim najnowszym filmie Steven Soderbergh bierze na warsztat aferę Panama Papers. ""Pralni"" daleko jednak do tradycyjnej opowieści o dziennikarskim śledztwie spod znaku ""Wszystkich ludzi prezydenta"" czy ""Spotlight"". Gawędziarski, dygresyjny ton, wisielczy humor i łamanie czwartej ściany przywołują raczej skojarzenia z ""Big Short"" Adama McKaya czy ""Wilkiem z Wall Street"" Martina Scorsesego.  Antonio Banderas i Gary Oldman jako Ramón Fonseca i Jürgen Mossack to prawniczy duet, przy którym wybryki Saula Goodmana wydają się dziecinnymi igraszkami. Panowie znajomość prawnych kruczków przekuli w jeden z najbardziej dochodowych interesów w historii ludzkości, specjalizując się w tworzeniu spółek w rajach podatkowych. Ich bohaterowie stają się przewodnikami po równie skomplikowanym, co skorumpowanym amerykańskim systemie finansowym. Przechadzając się przed obiektywem kamery w idealnie skrojonych garniturach, sącząc martini z eleganckich kieliszków, opowiadają o początkach pieniędzy w otoczeniu jaskiniowców, kredytach, instrumentach finansowych i fikcyjnych firmach, zapewniających anonimowość i rekordowe zyski swoim klientom (w pewnym momencie wspominają nawet, że reżyser filmu ma zarejestrowanych kilka firm w Delaware ze względu na tamtejsze ulgi podatkowe). Ofiarą ich działalności pada emerytka Ellen (Meryl Streep), która po tragicznym wypadku bezskutecznie stara się odzyskać odszkodowanie, odbijając się od jednej fikcyjnej firmy ubezpieczeniowej do drugiej.  Ogromną część filmu zajmują tłumaczenia zależności i sieci wzajemnych wpływów, które doprowadziły do powstania i sukcesu kancelarii Mossack Fonseca. Tematy rozgałęziają się w barokową sieć kontekstów, intryga rozciąga się od Stanów Zjednoczonych przez wyspy Karaibskie aż to Chin. Soderbergha od wskazywania palcem winnych korupcji bardziej interesuje mechanizm, który napędza działalność tego typu firm. Mossack i Fonesca to w gruncie rzeczy jedynie kropla w morzu problemów, jakie stwarza nieszczelny system prawny USA – jak dowiadujemy się z filmu, jeden z największych rajów podatkowych na świecie.  Tropem oszustw po cichu podąża Ellen, którą przez lwią część filmu nikt nie traktuje poważnie. Dziennikarka, z którą umawia się na spotkanie, zbywa jej rewelacje o fikcyjnych firmach. Pod płaszczykiem czarnej komedii o finansowej aferze Soderberghowi udaje się przemycić całkiem poważną refleksję na temat protekcjonalnego podejścia do seniorów, jakim przesiąknięta jest zachodnia kultura. Bohaterka Streep wydaje się niewidzialna, niegroźna. Jeśli jednak kino i seriale, na czele z produkcjami true crime, czegoś nas w ostatnich latach nauczyła, to tego, że nie warto lekceważyć starszych pań z nadmiarem wolnego czasu i dużą dozą determinacji.  Zakrawa na ironię, że ""Laundromat"", z jego ewidentnymi ambicjami wpisania się w ramy kina społecznie zaangażowanego, obstawania po stronie outsiderów i wykluczonych, tak wiele czasu poświęca jednak czarnym charakterom. Bohaterka Streep, wprowadzona jako protagonistka tej historii, szybko znika gdzieś na drugim planie, by dopiero w finale wyskoczyć niczym królik z kapelusza. Kamera znacznie chętniej podąża za Banderasem, Oldmanem i ich klientami – z ich designerskimi ciuchami, domami z basenem i naznaczonym zdradami życiem prywatnym. A trochę szkoda, bo kiedy Soderbergh popuszcza wodze fantazji i wyposaża w jednej z wizyjnych scen Streep w shotgana, z którego bohaterka strzela confetti terroryzując pracowników kancelarii, aż chciałoby się, żeby to nie był tylko sen. Żeby twórca poświęcił trochę więcej miejsca na filmowy namysł nad frustracją zwyczajnych ludzi, którzy ucierpieli w wyniku afery.  W wywrotowym finale ""Pralni"" Soderbergh wynosi koncept przełamywania czwartej ściany na kolejny poziom i zamienia fikcyjną historię w osobistą deklarację. Więcej zdradzać nie wypada, ale wydaje się symptomatyczne, że kolejny raz na przestrzeni ostatniego roku, po ""Faworycie"", ""Parasite"" czy nawet pokazywanym w Wenecji ""Jokerze"", w programie dużego festiwalu pojawia się kolejny film podejmujący w niebanalny sposób temat nierówności społecznych i głębokiej frustracji uwikłanych w skorumpowany system ludzi. Nawet jeśli czarna komedia Soderbergha wydaje się lekka w formie, jej wydźwięk jest niebywale przygnębiający. Ten shotgun kiedyś wystrzeli. Oby w środku było tylko confetti."
Złodziej i oszustka (2019),3,"Już tu byliście. Nie raz i nie dwa kibicowaliście takim złodziejom sztuki jak Ivan (Theo James), znajomo utalentowanym, takoż przystojnym, w podobnym garniturze noszonym z identyczną nonszalancją; jak zawsze skrywającym dobre serce, lecz pracującym dla porównywalnie bezdusznych gangsterów jak Dimitri (Fred Melamed). Niejednokrotnie kaca-moralniaczka powodowanego nielegalnym procederem studziły w Was podobne motywacje bohatera. Nad Ivanem ciąży niesłusznie zaciągnięty dług, spadek po tatusiu – fachmanie w tej samej, ""artystycznej"" branży, który po godzinach próbował szczęścia w hazardzie. Spróbował o jeden raz za dużo, a szef zażądał zwrotu zaciągniętej pożyczki. Dziś seniora nie ma; została pamięć o nim, dług oraz ten sam oczekujący zadośćuczynienia mocodawca. Gdy po serii udanych skoków junior sądzi, że dobił wreszcie do mety, przyłożona do skroni lufa gangstera przekonuje go, że nie rozstaną się tak prędko. Odsetki urosły. Do wykonania zostały jeszcze dwa skoki.       Theo James  Kinofilom pamiętającym klasyki złodziejskiego gatunku w rodzaju ""Szarady"", ""Złodzieja w hotelu"" czy ""Afery Thomasa Crowna"" wiadomo, że nie ma kradnącego gentlemana bez lustrującej go kobiety. Emily Ratajkowski gra tu niespełnioną aktoreczkę i cwaniarę z dekoltem jak stąd do Afryki, zblazowanym głosem i ustami jak przerośnięte maliny. Na niedorzecznie ekskluzywnym wieczorze poetyckim, w wypełnionej dziełami sztuki rezydencji dziewczyna przypadkiem spotyka Ivana i odkrywa jego sekret. Ćwierć miliarda instagramowych followersów nie czyni z Ratajkowski aktorki – fotogeniczna charyzma znika z modelki natychmiast, gdy przychodzi jej się odezwać. Czasem nazbyt opisowe, kiedy indziej po prostu zbędne dialogi nie pomagają. Wysilone small talki tylko pozorują zadziorną relację między dwojgiem bohaterów, a urodziwa para aktorów nie jest w stanie wykrzesać z siebie iskier. Jeszcze gorzej, że z tą samą energią przychodzi im ze sobą flirtować. Najgorzej, że to flirt wbrew wszelkim pozorom skuteczny.  W ""Złodzieju i oszustce"" pospolitość zostaje spotęgowana do rzadko spotykanych rozmiarów. Zwroty akcji każą wzruszyć ramionami. Los Angeles jako miejsce akcji pozbawiono blasku znanego chociażby z ""Pewnego razu... w Hollywood"". Łyse wzgórza, puste drogi i ciemne zaułki swoją szarością w niczym nie przypominają tętniących życiem okolic. W ""Złodzieju i oszustce"" Miasto Aniołów z rzadka zaludniają bogacze, hazardziści i gangsterzy. Oglądamy bezbarwną fantazję, bez pozorów życia, narracyjnie skromną, zaledwie jednoplanową.  Okazjonalną nagość i brutalność reżyser ni to przypiął, ni przyłatał, jak gdyby po nakręceniu sympatycznej podróbki ""Ocean's Eleven"" nagle ktoś zmusił go do (okazjonalnego) mizdrzenia się do fanów brutalnych kryminałów. Zarówno prostytutka z podrygującym biustem, jak i nazbyt długo celebrowane plecy Ratajkowski nie podnoszą ciśnienia, a jeszcze mniej popychają akcję do przodu. Podobny dysonans wywołują nieprzystające do całości sceny rozlewu krwi. Siermiężnie wprowadzane poboczne wątki (by wspomnieć dwubiegunowego brata Ivana) wcale nie ożywiają tej wtórnej, niekonsekwentnej fabułki. Trudno o to, gdy psychologia ma głębokość kałuży, para bohaterów nie budzi sympatii, a zaledwie okładkowym aktorom brak odrobiny charyzmy.       Emily Ratajkowski  Jedno trzeba twórcom przyznać: odpowiednio wyszukane sceny rabunków orientują nas w przestrzennym układzie pomieszczeń, wówczas równoległy montaż wykonuje swoje zadanie na piątkę, a pomysłowy złodziej zdobywa nasz respekt stanowczą troską o te czy inne króliki Jeffa Koona, wiedzą o tym czy innym Modiglianim, umiejętnością zgrabnego zapakowania tego czy innego Gustona. Z drugiej strony, o fascynującym wykładzie na temat sztuki lub o złodziejskim poradniku możecie tylko pomarzyć. Rabunek jest tu dodatkiem – zaledwie epizodycznym, wykładanym widzowi w akcie dziania się, danym z góry i bez uprzedniego przygotowania, z góry też pomyślnym, a więc pozbawionym emocjonalnego ciężaru. Co najmniej od czasów premiery ""Rififi"" Julesa Dassina wiadomo, że przestępczy research i piętrowe komplikacje w trakcie napadu mogą stanowić crème de la crème filmu. ""Złodziej i oszustka"" nie spełnia nawet tej obietnicy, skrótowy we wszystkim, czego się dotknie."
Burmistrz Rione Sanità (2019),3,"""Tracę czas i swoją historię na ciebie"" – mówi jeden z bohaterów ""Il sindaco del Rione Sanità"" do drugiego. Zapisałam sobie te słowa w notatniku, po omacku, w ciemnościach, żeby nie uciekło - ale nic z tego, bo wychodząc z kina, nie pamiętałam już, kto do kogo skierował te słowa. Chyba tytułowy ""il sindaco"", czyli ""burmistrz"", gangster z posłuchem w okolicy, do któregoś ze swoich rozmówców, ale którego? Piekarza? Uznanego biznesmena? Czy może jego syna, który właśnie zjawił się w rezydencji ""burmistrza"" (rezydencja mieści się na zboczach Wezuwiusza), by oznajmić, że jutro z samego rana zamorduje swojego ojca?  Najnowszy film Maria Martonego (to ten pan, który dawno temu zekranizował pierwszą powieść Ferrante, ""L’Amore molesto"") jest oparty na sztuce teatralnej Eduarda De Filippo z początku lat sześćdziesiątych. W kontrze do związków samego De Filippa z kinematografią, ale zgodnie ze stereotypowym wyobrażeniem na temat przedsięwzięć typu ""filmowa adaptacja kameralnego dramatu"", polega głównie na dialogowaniu w ograniczonych lokalizacjach. Główne lokalizacje są dwie - jedną jest wspomniana rezydencja u stóp Wezuwiusza, pełna słońca, z tarasami i widokiem na morze. Drugą - apartament na starym mieście, w nocy, za zamkniętymi okiennicami, w kamienicy, która na zewnątrz się rozsypuje, a w środku kapie złotem. Dialoguje - na granicy monologowania - ""il sindaco"", Antonio Barracano (Francesco Di Leva). I ciężko się tego słucha. Tylko ta linijka o traceniu czasu oraz swojej historii wydała mi się pociągająca. Jak to ironia.  Nawet tak wielka i międzynarodowa (ale też mocno podporządkowana rynkowi anglojęzycznemu) impreza jak festiwal wenecki musi uczynić ukłon w stronę kinematografii narodowej (chociaż w tym przypadku może lepiej byłoby powiedzieć: lokalnej). Nie ma w tym nic dziwnego, chociaż na Lido bywa to podwójnie bolesne: po co oglądać gangsterów filozofujących na tle morza, skoro morze znajduje się dwieście metrów od sali kinowej? Rodzi to też pytanie, na ile  ""Il sindaco del Rione Sanità"" jest czytelny dla widzów spoza kontekstu neapolitańskiego? Czy szerzej – włoskiego? Albo jeszcze szerzej – dla społeczności nie żyjących w cieniu wszechobecnej zorganizowanej przestępczości?  Osobiście nie uważam, żeby dobre kino musiało być obowiązkowo uniwersalne; w kinie, jak w życiu, różne opcje są możliwe. I niewykluczone, że film Martonego może okazać się dużo lepszy lub dużo gorszy w oczach bardziej lokalnej publiczności. Po prostu coś tu nie działa – ograć na przestrzeni dwóch godzin przemianę gangstera i jego symboliczną ofiarę nie jest łatwo, do tego Martone ma ciężką rękę, moralitet z elementami komedii ciągle mu skrzypi. To nie musiał być zły film, początek ma nawet niezły: sunia rottweilera odgryza żonie gangstera pierś, chwilę później dwudziestoletnie byczki po durnym wygłupie z użyciem broni palnej lądują u nadwornego lekarza ""il sindaco"" (Mój ojciec trzydzieści lat temu kroił krowy w lepszych warunkach sanitarnych). Ale trudno się połapać, co jest na serio, a co jest zgrywą; gdzie wytwarza się napięcie pomiędzy sztuką sprzed prawie sześćdziesięciu lat, a współczesnością; gdzie angielskie tłumaczenie gubi niuanse dwujęzycznego słowotoku, w którym język neapolitański przechodzi w literacki włoski i z powrotem. (dwujęzyczność sygnalizuje nie-włoskojęzycznemu widzowi pojawianie się i znikanie napisów w ustandaryzowanej włoszczyźnie). Czy całość ilustruje dobry rap, czy zły rap?  Martone opowiada w wywiadach, że interesowało go zainscenizowanie tej sztuki z dużo młodszymi niż kiedyś aktorami, ale bez odpowiednio charyzmatycznych aktorów ""Il sindaco del Rione Sanità"" ogląda się jak amatorski teatrzyk. Nie, to nie jest żaden efekt obcości; po prostu moralne dylematy kryminalisty, który za dużo mówi - mówi, mówi i mówi, tracąc mój czas i was czas, moją historię i waszą - pozostają w wykonaniu Francesco Di Levy zupełnie nieprzekonującą mową-trawą. Dlatego na dłuższą metę nie jest istotne, kto, co i do kogo powiedział.  Pomimo całej lokalności, w filmie Martonego wszystkie wielkie słowa pozostają idealnie abstrakcyjne i odklejone od społecznego - czy egzystencjalnego - konkretu. "
Ema (2019),5,"Walcząca o Złotego Lwa ""Ema"" Pablo Larraina to skąpany w rytmach reggaetonu portret młodej kobiety przepracowującej macierzyńską porażkę i rozpad związku. Film efektowny wizualnie, ale niestety nie potrafiący zaangażować widza w losy bohaterki.   Ema (Mariana Di Girolamo) i Gastón (Gael Garcia Bernal) przez wiele lat bezskutecznie starali się o dziecko, później przez pewien czas wychowywali adoptowanego synka. Już na początku filmu podczas kłótni bohaterów dowiadujemy się, że chłopiec został odesłany przez nich z powrotem do adopcji po wypadku, w którym Polo próbował podpalić ich dom i trwale okaleczył swoją ciocię. Wzajemny festiwal oskarżeń i żalu, jaki inicjuje w małżonkach decyzja o oddaniu dziecka, w konsekwencji doprowadza do rozstania. Ema wpada w autodestrukcyjny ciąg, leczy rany imprezując do upadłego, uprawiając mniej lub bardziej przypadkowy seks. Okazjonalnie daje upust swojej wściekłości i rozpaczy paląc wszystko, co stanie na jej drodze.   ""Ema"" wydaje się jednym z tych filmów, w którym strategia reżyserska opiera się na wymyślaniu porywających konceptów inscenizacyjnych, ale bez szczegółowego analizowania ich miejsca w strukturze narracyjnej. Larrain wie, jak zamienić rozpacz w atrakcyjne filmowe tworzywo. Odpala w kolejnych scenach wizualne fajerwerki, zabierając bohaterkę w podróż do imprezowego jądra ciemności. Najnowszy film twórcy ""Jackie"" to zlepek fenomenalnie wyreżyserowanych scen tańca z fabularną osią zbudowaną wokół społecznego tabu, jakim jest oddanie przez adopcyjnych rodziców dziecka. Istny kłąb surowych emocji przepisanych na dźwięki i barwy, ale bez esencji, która nadałaby tej historii głębi i pozwoliła wyjść poza teledyskową formułę.   Platynowa blondynka przemierzająca senne miasto z miotaczem ognia, zatracająca się w tanecznej ekstazie, wygląda zjawiskowo w obiektywie Sergio Armstronga. Debiutująca na pierwszym planie Mariana Di Girolamo, którą Larrain podobno obsadził w tytułowej roli po zaledwie dziesięciominutowej rozmowie z aktorką, rozsadza swoją charyzmą kinowy ekran. Potrafi w jednym spojrzeniu oddać całe spektrum emocji. Dwoi się i troi, by nadać papierowej postaci dodatkowy wymiar. Ogrywa kobiece filmowe stereotypy i łamie jeden za drugim, portretując bohaterkę, która nie wpisuje się w zakorzenione w naszej kulturze wyobrażenia na temat matki, żony, artystki. Co z tego, skoro wszystkie jej aktorskie wysiłki odbijają się od równie pretensjonalnej, co pretekstowej fabuły.  Wszystkie tropy podrzucane przez reżysera są ciekawe, ale jakoś nie sumują się w nic interesującego. ""Ema"" nie daje się łatwo zaklasyfikować ani wpisać w konkretną konwencję, co może być jednocześnie jej największym atutem i przekleństwem. Reżyser chce tu zrobić zbyt wiele rzeczy naraz – wychodzi od konwencji melodramatu rodzinnego, ale podaje nam za mało informacji, żebyśmy mogli zbudować z bohaterami więź. Nie pomaga nam zrozumieć motywacji, które doprowadziły do oddania dziecka, nie mówi zbyt wiele o ich związku ani codzienności. Przedstawia ich w sytuacji, która sprawia, że niebywale trudno z nimi sympatyzować i nie robi wiele, aby pogłębić ich relację. Porywa się na diagnozę młodego pokolenia Chilijczyków, ale w gruncie rzeczy wydaje się, że niewiele wie o swoich bohaterach. "
Joker (2019),9,"Pamiętacie, jak James Wan odgrażał się, że siódma część ""Szybkich i wściekłych"" będzie surowym filmem zemsty rodem z lat 70.? Mając na względzie, ile zostało z tamtych deklaracji, z dystansem podchodziłem do zapowiedzi, jakoby inspirowany komiksami DC ""Joker"" Todda Phillipsa miałby być ponurym dramatem psychologicznym. Trudno mi było sobie wyobrazić, że upupioną, sprowadzającą wszystko do najniższego wspólnego mianownika Fabrykę Snów stać jeszcze na tak bezkompromisowy eksperyment. Film o początkach kariery księcia zbrodni z Gotham City okazał się jednak dokładnie tym, co obiecywali jego twórcy. To jednocześnie studium obłędu oraz niepokojący portret miasta-molochu pogrążającego się w chaosie. I kto się śmieje ostatni?       Joaquin Phoenix,  Mandela Bellamy  Warner Bros. Entertainment Inc.Niko Tavernise  Arthur Fleck (Joaquin Phoenix) opuścił niedawno zakład psychiatryczny. Za dnia zarabia na życie jako klaun do wynajęcia. Wieczorami w obskurnej czynszówce wraz z przykutą do łóżka ciężko chorą matką ogląda prowadzony przez Murraya Franklina (Robert De Niro) talk show, marząc, by kiedyś wystąpić w nim w charakterze komika. Raz na jakiś czas bohater odwiedza opiekę społeczną. Odbiera recepty na leki i zdaje znudzonej urzędniczce relację z postępów w powrocie na łono społeczeństwa. Od samego początku twórcy dają do zrozumienia, że umysł Arthura bezustannie chybocze się na linie zawieszonej nad przepaścią. Kiedy więc pewnego dnia kolega z pracy podarowuje mężczyźnie rewolwer, upadek w otchłań pozostaje kwestią czasu.       Joaquin Phoenix  Warner Bros. Entertainment Inc.Niko Tavernise  Tego, że Phoenix pozamiata w tytułowej roli, można się było spodziewać nawet bez oglądania filmu. Kto jak nie on - ekranowy kameleon, jeden z wybitniejszych aktorów swojego pokolenia - mógł wnieść nową jakość w interpretację postaci, którą wcześniej sportretowali m.in. Jack Nicholson i Heath Ledger. Zabójczy błazen w wykonaniu gwiazdy ""Wady ukrytej"" odcina się grubą kreską od swoich wcześniejszych filmowych inkarnacji. Arthur to niebezpieczny psychopata, a zarazem bohater tragiczny: outsider, obiekt szyderstwa, ofiara przemocy. Szaleniec będący wytworem szalonego społeczeństwa. Desperat poszukujący bezskutecznie miłości i akceptacji. Reprezentant uciskanych mas Gotham City czekających na iskrę, która roznieci ogień rebelii przeciwko establishmentowi. Chyba nic tak dobrze nie oddaje złożoności tej postaci jak jej niekontrolowane, będące efektem przypadłości neurologicznej wybuchy śmiechu. Ów straceńczy, nierzadko doprawiony łzami rechot wyraża całą rozpacz i złowieszczość Jokera. Brzmi jak sygnał SOS nadawany z jądra ciemności.       Joaquin Phoenix  Warner Bros. Entertainment Inc.Niko Tavernise  Brawurowa kreacja aktora idzie w parze z pierwszorzędnym filmowym rzemiosłem reszty ekipy. Wrażenie robi zarówno pieczołowita stylizacja na lata 80., brutalne, a przy tym malowniczo zainscenizowane sceny przemocy oraz smoliście czarny humor (w pewnym momencie reżyser robi nawet aluzję do pamiętnego występu swojej gwiazdy w programie Davida Lettermana w 2009 roku). Film nieprzypadkowo otwiera stworzona przez legendarnego Saula Bassa stara czołówka wytwórni Warner Bros. Dzieło Phillipsa na każdym kroku czerpie ze spuścizny tzw. Nowego Hollywoodu - pokolenia niepokornych reżyserów, którzy pół wieku temu weszli do świata kina razem z drzwiami. Dla twórcy ""Kac Vegas"" podstawowym źródłem inspiracji są filmy Martina Scorsesego (autor ""Wściekłego byka"" otrzymał zresztą propozycję piastowania stanowiska producenta wykonawczego ""Jokera""). Arthur Fleck to duchowy brat Travisa Bickle'a i Ruperta Pupkina,  tonące w nieczystościach - dosłownie i w przenośni - Gotham City przywodzi na myśl grzeszny Nowy Jork z  ""Taksówkarza"" i ""Ulic nędzy"", zaś grany przez świetnego De Niro gospodarz telewizyjnego show budzi natychmiastowe skojarzenie z postacią Jerry'ego Lewisa z ""Króla komedii"".       Joaquin Phoenix  Warner Bros. Entertainment Inc.  W jednej ze scen Arthur w przebraniu dostaje się na organizowany dla miejscowej elity pokaz ""Dzisiejszych czasów"" - nakręconego w trakcie Wielkiej Depresji arcydzieła o wycieńczonym nerwowo robotniku, który po wyjściu ze szpitala psychiatrycznego nieustannie popada w konflikt z prawem. Grany przez Charliego Chaplina  pechowiec pomimo kolejnych porażek nie poddaje się i z optymizmem patrzy w przyszłość. Joker to mroczny odpowiednik włóczęgi w meloniku i z laseczką. Zamiast nieść malutkim śmiech i pocieszenie, inspiruje do aktów anarchii i terroru. Tramp na miarę naszych niespokojnych czasów."
The Perfect Candidate (2019),5,"Kilka miesięcy temu księżna Rima Bint Bandar została jako pierwsza kobieta w historii Arabii Saudyjskiej mianowana ambasadorką kraju w USA. Haifaa Al-Mansour, autorka prezentowanego w konkursie weneckiego festiwalu ""The Perfect Candidate"" i przy okazji pierwsza saudyjska reżyserka, w swoim najnowszym filmie opowiada historię młodej lekarki walczącej o miejsce w radzie gminy. To opowieść o sile kobiecej determinacji i żmudnej pracy u podstaw, jaka wiąże się z wprowadzaniem w życie rewolucyjnych zmian.  Kiedy poznajemy Maryam, bohaterka wydaje się wcieleniem niedawnych reform przeprowadzonych w Arabii Saudyjskiej - do pracy jedzie własnym samochodem, jest cenioną lekarką w lokalnej klinice, zarabia własne pieniądze. Kiedy jednak chce wybrać się na konferencję w Dubaju, na lotnisku okazuje się, że jej pozwolenie na podróżowanie wygasło. Sprawę wyjaśnić może jedynie ojciec, jej prawny opiekun, który właśnie wyjechał w trasę ze swoim zespołem. Okienko z nowymi możliwościami uchyla się, ale tylko odrobinę. Kolega po fachu, którego Maryam chwilę wcześniej zagaduje w kolejce do odprawy, jest wyraźnie zakłopotany sytuacją - w końcu kobieta rozmawia z nim twarzą w twarz, jak równa z równym. Jeden z pacjentów, starszy pan przywieziony z wypadku, na widok kobiety-lekarki dostaje ataku histerii (w końcu za namową wnuka pozwala się zbadać, ale wyłącznie pod warunkiem, że zostanie wcześniej znieczulony). Maryam próbuje wyjaśnić sprawę przeterminowanej przepustki u znajomego urzędnika, który w wyniku nieporozumienia zapisuje ją jako kandydatkę w wyborach do lokalnej rady gminy. Sfrustrowana dyskryminacją, z którą mierzy się na co dzień, kobieta postanawia wystartować.  Podpisany przez Al-Mansour, autorkę m.in. ""Mary Shelley"" i ""Dziewczynki w trampkach"" ""Perfect Candidate"" jest filmem szlachetnym w swoich intencjach. Niestety strategia artystyczna saudyjskiej reżyserki zbyt często rozbija się o scenariuszowe uproszczenia i inscenizacyjne ograniczenia. Al-Mansour stara się uchwycić rozedrganą współczesność swojego kraju, zawieszonego między tradycją a nowoczesnością, opresją a desperacką potrzebą wolności, ale zbyt często rezygnuje z niuansów na rzecz założonej odgórnie tezy. Historia Maryam ociera się momentami o fabularyzowaną instrukcję na temat praw obywatelskich, w której reżyserka krok po kroku tłumaczy widzom (a raczej widzkom), jak zaangażować się w działania lokalnych struktur władzy.  Fabuła łapie wiatr w żagle, kiedy autorka wykorzystuje narrację, by ukazać codzienność Saudyjczyków. Zagląda z kamerą do nowoczesnych biurowców, gdzie obowiązuje odgórnie narzucona przerwa na modlitwę. Pokazuje uroczystości weselne, które podlegają segregacji płci - w jednej chwili kobiety występujące w pełnym makijażu i kolorowych sukienkach zakrywają się nikabami, ponieważ w pomieszczeniu pojawiają się mężczyźni. Podczas spotkania z męską częścią wyborców, Maryam nie może rozmawiać z nimi osobiście i porozumiewa się z publicznością za pośrednictwem kamery nadającej na żywo z namiotu położonego zaledwie kilka metrów dalej. Reżyserka towarzyszy także grupie artystów, którym po raz pierwszy od dekad pozwolono wykonywać muzykę na żywo w miejscach publicznych. Trudno uwierzyć, by sympatyczne brzdękanie starszych panów mogło sprowadzać na nich autentyczne groźby. W Arabii Saudyjskiej jednak niedawne deklaracje obyczajowych zmian (saudyjskie władze zapowiedziały m.in. ogromne inwestycje w sektorze kultury, by zatrzymać w kraju młodych ludzi) nie zawsze pokrywają się z rzeczywistością.  Choć emocjonalnie ""Perfect Candidate"" ma wszystko na swoim miejscu, toporny reżyserski styl i zbyt dosłowna wykładnia autorskich intencji spycha go w rejony nachalnej szkolnej czytanki. Al-Mansour zadaje ciekawe pytania na temat funkcjonowania tożsamości prywatnej i publicznej w mocno konserwatywnym społeczeństwie, ale zatrzymuje się w pół drogi, zostawia bohaterkom za mało przestrzeni, by mogły funkcjonować jako pełnoprawne postaci. Ostatecznie historia Maryam pozostaje szkicem czekającym na rozwinięcie.   "
Oficer i szpieg (2019),6,"Autobiograficzne wątki w twórczości Romana Polańskiego to prawdopodobnie materiał na niejedną pracę doktorską. ""Oficer i szpieg"" - autentyczna historia francuskiego żołnierza żydowskiego pochodzenia niesłusznie oskarżonego o zdradę stanu - dołoży do tego koszyka kolejny kamyk. W wywiadzie zamieszczonym w pressbooku filmu reżyser, na którym od pół wieku ciąży zarzut o gwałt na Samancie Geimer, przyznał wprost, że w opowieści o Alfredzie Dreyfusie widzi „tę samą determinację w negowaniu faktów i potępianiu go za czyny, jakich się nie dopuścił”. Pozostaje mieć nadzieję, że odbywająca się po raz enty dyskusja na temat problematycznej przeszłości artysty nie zagłuszy rozmowy o jego dziele. Nawet, jeśli trudno je zaliczyć do szczytowych osiągnięć twórcy ""Chinatown"".  Głównym bohaterem filmu jest major Georges Picquart (Jean Dujardin). Niedługo po tym, jak sąd skazuje Dreyfusa (Louis Garrel) na dożywocie za szpiegostwo, oficer otrzymuje awans na pułkownika oraz posadę szefa wywiadu. W trakcie zaprowadzania w instytucji nowych porządków Picquart natrafia na dowody świadczące o tym, że najsłynniejszy więzień Francji może być niewinny. Kiedy jednak wojskowy przedstawia je przełożonym, trafia na zdecydowany opór. Z niewiadomych powodów nikomu w armii nie zależy na tym, by rozpocząć na nowo proces Dreyfusa. Nawet, jeśli prawdziwy zdrajca wciąż jest na wolności i właśnie ubiega się o posadę zapewniającą mu dostęp do ściśle tajnych informacji.  Choć przedstawione na ekranie zdarzenia miały miejsce na przełomie XIX i XX wieku, ""Oficer i szpieg"" to film zadziwiająco aktualny. Polański do spółki ze współscenarzystą oraz autorem literackiego pierwowzoru Robertem Harrisem dowodzi, że świat nie zmienił się aż tak bardzo przez ostatnich sto lat. Już w czasach naszych prapradziadków potrafiono publikować fake newsy,  niszczyć publicznie dobre imię niewinnych osób, a także dla politycznego zysku rozpalać ogień nienawiści przeciwko mniejszościom. Na przykładzie procesu Dreyfusa twórcy uzmysławiają również, jak łatwo jest przekonać społeczeństwo do poddania się logice absurdu. Zmusić do uwierzenia w naciągane analizy ekspertów i nieistniejące dowody przestępstwa. Przekonać, że bezwartościowe zeznania w rzeczywistości obciążają oskarżonego. Gdyby ta historia nie wydarzyła się naprawdę, prawdopodobnie pomyślelibyście, iż zrodziła się w umyśle  Franza Kafki.  Jak widać, w dziele Polańskiego nie brakuje intrygujących tropów interpretacyjnych. Problem w tym, że nie idą one w parze z angażującym, trzymającym za gardło kinem. ""Oficer i szpieg"" to letni dreszczowiec, który nabiera narracyjnej krzepy dopiero w finałowym akcie. Przez resztę seansu obserwujemy mało fotogeniczne śledztwo polegające w dużej mierze na rekonstruowaniu porwanych telegramów oraz porównywaniu charakterów pisma. Polański i Harris dorzucają do tego zupełnie nijaki wątek romansu Picquarta z żoną wpływowego dyplomaty (Emmanuelle Seigner). No dobrze - powie część z Was - ale przecież tak naprawdę było! Reżyser nie mógł zamienić sprawy Dreyfusa w przygody Jamesa Bonda. Mógł jednak zrobić to, co zawsze wychodziło mu najlepiej: wykreować atmosferę. Oddać poczucie rosnącego osaczenia, odmalować groteskowość i grozę całej sytuacji, pokazać niepewność bohatera. W filmie poza drobnymi przebłyskami trudno, niestety, dostrzec magiczne dotknięcie mistrza. Zrealizowany jest poprawnie, chwilami  z rozmachem, ale bez dawnej ikry.  Mimo to mam do niego słabość, jak do wszystkich filmów będących hymnami na cześć honoru, prawości i zasad, których nie wolno łamać. Grany przez charyzmatycznego Dujardina Picquart nie walczy o uwolnienie Dreyfusa z powodu sympatii bądź współczucia. Aby prawda wyszła na jaw, ryzykuje karierą, wolnością, a nawet życiem. Jako żołnierz z krwi i kości rozumie bowiem, że lepiej jest stracić mundur niż splamić go zaniedbaniem. Mottem  ""Oficera i szpiega""mogłyby być słynne słowa profesora Władysława Bartoszewskiego: warto być uczciwym, choć nie zawsze się to opłaca. Opłaca się być nieuczciwym, ale nie warto.  "
Grzeczni chłopcy (2019),7,"Tytułowi ""Grzeczni chłopcy"" to Max, Lucas i Thor. Właśnie czeka ich ważne doświadczenie inicjacyjne – przejście do gimnazjum. Pozornie niewielka zmiana ma dla nich fundamentalne znaczenie. Jak powie jeden z nich: muszą przestać zachowywać się jak dzieci i zacząć robić rzeczy typowe dla gimnazjalistów. Jedną z nich jest uczestniczenie w imprezach z całowaniem. Problem w tym, że wszyscy trzej nie mają pojęcia, jak prawidłowo się całować. Przerażeni, że ośmieszą się na szkolnej balandze, postanawiają się tego nauczyć. Tak rozpocznie się ich szalony dzień, podczas którego będą walczyć z nastoletnią sąsiadką, przeprawiać się przez drogę szybkiego ruchu, kupować narkotyki i używać zabawek erotycznych niezgodnie z ich przeznaczeniem. A wszystko to ku uciesze widzów kinowych.       Brady Noon,  Jacob Tremblay,  Keith L. Williams  Universal Pictures Twórcami komedii są autorzy ""Złej kobiety"" Lee Eisenberg i Gene Stupnitsky. Ale nieprzypadkowo w kampanii promocyjnej wykorzystano osobę Setha Rogena, pełniącego tu rolę producenta. ""Grzeczni chłopcy"" utrzymani są w tych samych klimatach co ""Supersamiec"" i ""Sausage Party"". Można je nawet traktować jako swoisty tryptyk, wszystkie je łączy bowiem ten sam punkt wyjścia. W ""Supersamcu"" mieliśmy seks, używki i licealistów. W animacji ""Sausage Party"" – seks, używki i ożywione produkty żywnościowe. W ""Grzecznych chłopcach"" jest seks, używki i dzieciaki. Jeśli ktoś sądził, że za trzecim podejściem pomysł ten nie będzie śmieszył, ten powinien się przygotować na miłą niespodziankę. Panowie Eisenberg i Stupnitsky potrafią rozbawić do łez.  Dzieje się tak dlatego, ponieważ twórcy nie dają widzom chwili na zastanowienie. Akcja pędzi w szalonym tempie od jednego gagu do drugiego. I cóż z tego, że większość z nich to wariacje na ten sam temat, a żarty sytuacyjne nie grzeszą wyrafinowaniem? Trójka młodych gwiazd – Jacob Tremblay, Keith L. Williams i Brady Noon – to wulkan niespożytej energii. Dzięki nim całość utrzymuje klimat lekkiej rozrywki od pierwszej do ostatniej minuty.  Twórcy zdają sobie również sprawę z tego, że dobre komedie to takie, które zawierają sporo pozornie mało istotne szczegóły. Jednak to właśnie one pozwalają utrzymać zainteresowanie widzów, kiedy w głównym wątku fabularnym z konieczności następuje chwilowe spowolnienie. Postać Annabelle, ojciec Maxa, rodzice Lucasa pojawiają się może ledwie w paru scenach, ale tworzą wyraziste epizody, które w niektórych przypadkach zapamiętuje się lepiej niż szaleństwa będące udziałem bohaterów.       Brady Noon,  Jacob Tremblay,  Keith L. Williams  Universal Pictures Choć ""Grzeczni chłopcy"" są przede wszystkim niezwykle rubaszną komedią, której twórcy nie stronią od prymitywnych żartów, to jednak znalazło się tu również miejsce na kilka głębszych myśli. Film zaskakuje wrażliwością i wyczuciem w traktowaniu tematu przyjaźni i tego, jak na wzajemne relacje wpływa czas, odmienne doświadczenia i potrzeby poszczególnych osób. I choć przesłanie stanowi ważny element filmu, to  w żadnym momencie nie przytłacza jego czysto komediowych aspektów. Jest to istotna zaleta, która pozwala się widzom beztrosko bawić podczas seansu, a po filmie czuć, że nie wyszło się z kina głupszym, niż kiedy się do niego wchodziło."
Historia małżeńska (2019),8,"W otwierającej senie ""Historii małżeńskiej"" Noah Baumbacha mediator prosi Nicole (Scarlett Johansson) i Charliego (Adam Driver) o przygotowanie krótkich opowiadań o partnerze. Wspomnienia spędzonych wspólnie chwil mają pomóc zmagającej się z kryzysem parze przypomnieć sobie, dlaczego wiele lat temu zakochali się w sobie i postanowili dzielić wspólnie życie. W serii retrospekcji ulepionych z przebłysków ich przeszłości Baumbach zdaje się nam pokazywać wzorcowy związek – zbudowany na zaufaniu i poczuciu bezpieczeństwa, pełen ciepła, wsparcia i uważności na drugą osobę. Charlie i Nicole lubią w sobie te wszystkie małe i duże rzeczy, jakie zauważają tylko ludzie, którzy spędzili razem wiele lat. Ona nigdy nie dopija zaparzonej przez siebie herbaty. On płacze na filmach i nie wstydzi się prosić ją o otwarcie słoików. Charlie i Nicole tworzą zgrany duet w domu, gdzie wychowują 8-letniego Henry'ego, i w pracy – on jest reżyserem teatralnym, ona – jego muzą i oddaną współpracowniczką. Wszystko super, gdyby nie fakt, że właśnie postanowili się rozwieść.   Dynamika miłosnej relacji jest wdzięcznym fabularnym tworzywem, ale nie daje się łatwo nagiąć do tradycyjnej narracyjnej struktury, wymyka się prostym zasadom chronologii. Często dopiero kiedy związek się kończy, potrafimy przyjrzeć się relacji i wyborom z dystansu, nadajemy poszczególnym wydarzeniom znaczenie. Baumbach podąża w ""Historii małżeńskiej"" tym samym tropem. Opowiada o miłości i małżeństwie niejako na opak, odtwarzając historię związku dwojga ludzi przechodzących przez bolesny i kosztowny rozwód. Obnaża przy okazji absurdy amerykańskiego systemu prawnego żerującego na poczuciu krzywdy małżonków i pielęgnujących w nich urazy. Zaprojektowanym, by dzielić niegdyś bliskich sobie ludzi, wykoślawiać i odkształcać rzeczywistość, zasłaniając się walką o podział majątku czy prawa do opieki nad dzieckiem.   Twórca ""Frances Ha"" daje tu po raz kolejny popis w łączeniu skrajnych tonacji. Humor zostaje inteligentnie wpleciony w filmową tkankę, dodaje potrzebnego tu i ówdzie oddechu i chroni historię przed popadnięciem w koleiny patosu. Baumbach płynnie przechodzi od komediowych, niemal slapstickowych wstawek – jak w fenomenalnie zainscenizowanej scenie przekazania dokumentów rozwodowych – do ściskających gardło, kameralnych monologów, w których bohaterowie rozkładają na czynniki pierwsze rozpadający się związek.   Przy całej swej bezkompromisowości jest to jednocześnie kino kameralne i delikatne, pozbawione ostentacji. Swoim bohaterom Baumbach przygląda się z czułością i wyrozumiałością, nawet kiedy wzajemny szacunek i dobre maniery wydają się w ich relacji dalekim powidokiem. Nicole i Charlie starają się, jak przekonują, ""rozstać w cywilizowany sposób"", ale w chwilach kryzysu ranią siebie tak, jak tylko potrafią najbliższe osoby. Reżyser sprytnie ogrywa problemy komunikacyjne swoich bohaterów nie tylko w błyskotliwie napisanym tekście, ale przede wszystkim na poziomie wizualnym. Jak chociażby w scenie, w której Charlie czyta Nicole po raz ostatni swoje notatki na temat jej występu w spektaklu. Sylwetka bohaterki wysuwa się na pierwszy plan, ale jest rozmyta – ostrość pozostaje na jej mężu.   Nie ma ""Historii małżeńskiej"" bez Johansson i Drivera – to głównie na ich barkach spoczywa emocjonalny ciężar filmu. Wyrywając na moment Scarlett Johansson z blockbusterowej scenerii, Baumbach przypomina, jak niebywale wszechstronną jest aktorką. Driver w niczym jej zresztą nie ustępuje, tworząc tu swoją najciekawszą kreację co najmniej od czasu ""Patersona"". Dzielnie sekundują im na drugim planie Merritt Wever w roli siostry bohaterki Johansson i Laura Dern. Jako cyniczna prawniczka o aparycji łudząco podobnej do Renaty Klein z ""Wielkich kłamstewek"", dostarcza jeden z najbardziej smakowitych monologów w całym filmie.  Roland Barthes stan zakochania porównywał do hipnozy. Oszołomiony człowiek tworzy obraz drugiej osoby, w którym skupiają się jego wyobrażenia, potrzeby i oczekiwania w stosunku do niej. Dlatego przepływ informacji i wrażeń na temat partnera czy partnerki nigdy nie jest wolny od zakłóceń. Baumbach pokazuje, że to właśnie umiejętne przedzieranie się przez komunikacyjny szum narastający między dwojgiem ludzi na przestrzeni lat jest kluczem to zbudowania udanego związku. Reżyser, który w finale ""Historii małżeńskiej"" doprowadził mnie do łez, stworzył poruszającą opowieść o nieświadomych poświęceniach, jakie składamy na ołtarzu miłości i cienkiej granicy między kompromisem a rezygnacją z samego siebie. "
Ad Astra (2019),7,"Mijają dekady, a w głowie Jamesa Graya wciąż mieszkają te same demony. W 1994 roku mający wówczas zaledwie 24 lata reżyser przywiózł na festiwal w Wenecji debiutanckie arcydzieło ""Mała Odessa"". Pod płaszczykiem kina gangsterskiego opowiadał w nim rodzinną tragedię, w której więzy krwi zamieniają się w kajdany. Ćwierć wieku później Amerykanin powrócił na Lido z najdroższym filmem w całej swojej karierze – kosztującym blisko 90 milionów dolarów widowiskiem science fiction ""Ad Astra"". Choć na ekranie nie zabrakło efektownych eksplozji i pościgów na Księżycu, sercem utworu jest niezwykle intymna historia człowieka, na którego życiu cieniem kładzie się postać ojca – legendarnego astronauty.       Brad Pitt  Twentieth Century Fox Film Corporation Clifford McBride (Tommy Lee Jones) opuścił Ziemię, gdy jego syn Roy miał zaledwie 16 lat. Mężczyzna wyruszył w podróż przez galaktykę w poszukiwaniu obcych cywilizacji. W okolicach Neptuna jego statek niespodziewanie zniknął jednak z radarów. Kilkadziesiąt lat później dorosły Roy (Brad Pitt) musi podążyć śladami rodzica, aby ocalić ludzkość przed zbliżającą się katastrofą. Gwiezdna ekspedycja okaże się dla bohatera zarówno wyprawą do jądra ciemności, jak i ekstremalną formą terapii pozwalającej przepracować rodzinne traumy.   W opanowanej przez superbohaterów, uniwersa i rebooty Fabryce Snów filmy takie jak ""Ad Astra"" należą do gatunku zagrożonego wyginięciem. Coraz trudniej znaleźć dziś w kinach wysokobudżetowe widowiska z ambicjami, nakręcone z potrzeby serca, a nie po to, by rozkręcić kolejną dochodową serię. Gray nigdy zresztą nie ukrywał, że bliżej mu do zbuntowanego Hollywoodu z lat 60. i 70. niż jego współczesnej, zmerkantylizowanej do cna wersji. ""Ad Astra"" to po trosze kosmiczny ""Czas apokalipsy"", humanistyczna odpowiedź na ""Odyseję kosmiczną"" oraz ""Drzewo życia"" z domieszką survival horroru. Dzieło być może nie do końca spełnione – chwilami szalenie patetyczne i nie raz będące z logiką na bakier – ale zrealizowane tak, że ręce same składają się do oklasków.  Do spółki z operatorem Hoyte Van Hoytemą (""Interstellar"") oraz scenografem Kevinem Thompsonem (""Birdman"") reżyserowi udało się wyczarować złowieszczą i jednocześnie zapierającą dech w piersiach wizję przyszłości. Wrażenie robią stylizowane na retro wnętrza statków kosmicznych, industrialne korytarze bazy na Księżycu, a także wyjęte żywcem  z narkotycznego snu pomieszczenia sztabu na Marsie. Tam, gdzie się tylko dało, Gray ograniczał cyfrowe efekty specjalne na rzecz budowanych od zera lokacji zdjęciowych. Dzięki temu ekranowy świat wydaje się niemal namacalny, ""analogowy"", zarazem futurystyczny i zanurzony w tradycji. W połączeniu z niesamowitą grą kolorami, światłem i cieniem zaowocowało to jednym z piękniejszych wizualnie filmów tego sezonu.         Twentieth Century Fox Film Corporation Choć na liście płac znajdziecie tak znanych aktorów jak wspomniany Tommy Lee Jones, Liv Tyler czy Donald Sutherland, film w pojedynkę niesie na barkach świetny Brad Pitt. Gwiazdor praktycznie nie znika z ekranu przez dwie godziny seansu, tworząc pozornie nieefektowną postać twardziela, który słynie z tego, że potrafi zachować zimną krew w najbardziej stresujących sytuacjach. O tym, iż pod wyhodowanym na potrzeby pracy pancerzem drzemie wrażliwiec, przekonujemy się dzięki płynącym z offu  monologom bohatera. Ray jest wybitnym fachowcem, a przy tym osobą głęboko samotną, psychicznie pokaleczoną, darzącą McBride'a seniora sprzecznymi uczuciami. Nie wiem, czy go odnajdę, czy wreszcie się od niego uwolnię – wyznaje w pewnym momencie bohater, by później dodać – Grzechy ojca przechodzą na syna.  Gray nie rozstrzyga, czy poza Ziemią istnieją inne cywilizacje. Nie ma pojęcia, w jakim kierunku zmierza ludzkość i czy przypadkiem nie skończy się to wszystko katastrofą. Wierzy jednak, że dopóki na świecie można znaleźć miłość i przyjaźń, nie wszystko stracone. Po co podróżować do gwiazd – pyta twórca ""Ślepego toru"" – skoro to, co najważniejsze, mamy na wyciągnięcie ręki? W czasach, gdy najlepiej sprzedają się cynizm, ironia i śmieszne memy z kotami, szlachetnie niedzisiejsza postawa reżysera zasługuje na tym większe uznanie."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Letnie popołudnie (2019),3,"""Jedno popołudnie, jedno życie, jedno ujęcie"". Dodałbym do tego jeden stół – ten rodzinny, generujący najwięcej emocjonalnych tarć i konfliktów. I jedną dzielnicę – warszawską Pragę, rejon chyba najczęściej obsadzany w roli stereotypowej ""złej okolicy"". To wszystko wpisane w figurę koła – 25-letnia Laura wstaje rano, wychodzi z domu, spotyka się z rodziną, wraca do domu – i nakręcone w półtoragodzinnym mastershocie, lekko przyciętym i skróconym dla, podobno, lepszego efektu. Z improwizowanym dialogami, niewielkim budżetem i w reżyserii debiutanta Youssefa Ouarraka. Jeśli macie wrażenie, że ktoś tu skoczył na głęboką wodę bez żadnej asekuracji, to tak – ambicje ekipy zdecydowanie przerosły jej możliwości.       Maria Pawłowska,  Lucyna Szierok  Wspominam o tym nie po to, żeby się powyzłośliwiać, wręcz przeciwnie – sam pomysł budzi mój nieskrywany entuzjazm. ""Letnie popołudnie"" to film o kobieco-kobiecej miłości, który usiłuje przełamać artystowskie i eskapistyczne schematy ""kina lesbijskiego"" (widoczne choćby w ""Ninie"" Olgi Chajdas) i wejść głębiej w sferę codzienności, życiowego konkretu, realizmu definiowanego jako podążanie krok w krok za bohaterką, podglądanie intymności bez lęku o komfort widza. Znajdziemy tutaj sporo zwyczajności przełamanej niepokojem. I tak Laura jest w związku z Aliną, ale już na własne przyjęcie urodzinowe, wyprawiane przez jej matkę, idzie sama (pierwszy sygnał napięcia). Impreza zaczyna się na cmentarzu – złowrogi omen – gdzie przy grobie ojca bohaterka zdmuchuje świeczki z tortu oraz wysłuchuje grupowego ""Sto lat"" (drugi sygnał). Rodzinny obiad niby mieści się w standardzie – jest odpowiednio drętwo, niezręcznie i insajdersko – tyle że każda wzmianka o dziewczynie Laury wywołuje dziwaczne, na poły alergiczne reakcje matki (trzeci sygnał).   Atmosfera krzywdy i wzajemnych pretensji stopniowo gęstnieje, mimo że brak tolerancji przyjmuje w filmie formy subtelne, kulturalne, raczej odległe od typowej agresywnej homofobii. Stoi za nimi, tak to przynajmniej widzę, pragnienie zrozumienia i oswojenia, które jest nieustannie torpedowane przez katolicko-mieszczańską wizję moralność i wyobrażenie o ""prawidłowym"" funkcjonowaniu ""normalnej rodziny"". Byłoby to wszystko jeśli nie oryginalne, to przynajmniej obiecujące na poziomie filmowej publicystyki. Byłoby, bo ""Letnie popołudnie"" ostatecznie grzęźnie we wszechobecnej prowizorce wykonawczej. Środki, które prawdopodobnie miały dać efekt paradokumentalnej ""naturalności"", przyniosły coś zupełnie odwrotnego – jakieś trudne do opowiedzenia poczucie wrzucenia w sam środek chaotycznego i niedopracowanego planu filmowego, gdzie nic nie klei się z niczym.       Maria Pawłowska,  Krzysztof Nowakowski,  Aleksander Janiszewski,  Olga Miłaszewska  Pierwszy przykład z brzegu – (rzekomo) improwizowane dialogi teoretycznie brzmią w porządku, tak się w końcu gada ""w realu"", z przystankami, niechlujnie, często o niczym, grzęznąc w kolejnych small-talkach jak w brejowatej i niesmacznej zupie. Szkopuł w tym, że słychać tutaj jakąś wybitnie fałszywą nutę, coś bez ustanku nawala i żenuje, a tym czymś jest absolutne niedopasowanie języków, gestów i emocji bohaterów w sytuacji typowego spędu rodzinnego. Ani przez chwilę nie byłem w stanie uwierzyć, że oto mam przed sobą prawdziwą rodzinę, a nie zupełnie przypadkowe zbiegowisko aktorów. Czy ludzi w takim stopniu odciętych od siebie nawzajem emocjonalnie mogą w ogóle łączyć jakieś wspólne historie, wspomnienia, traumy czy sekrety? W innych filmach ""stołowych"" – choćby w ""Cichej nocy"" czy ""Sieranevadzie"" – iluzja ""rodzinności"" pracowała zazwyczaj bez zarzutu, a już na pewno na rzecz większego urealnienia obrazu. W ""Letnim popołudniu"" wrażenie sztuczności jest natomiast dojmujące, jak gdyby był to świat zaimprowizowany w pięć minut przez grupkę przypadkowo dobranych przechodniów. Grająca matkę Laury Anna Moskal gada do ściany i dlatego też ściana – w postaci Marii Pawłowskiej czy Olgi Miłaszewskiej – cały czas jej odpowiada. Między filmowymi figurkami nie udało się wytworzyć praktycznie żadnych wiarygodnych połączeń.   Na korzyść tego małego obrazu nie działa także jego rozbuchanie gatunkowe i artystyczne. Gdyby sam dramat rodzinny w mastershocie nie był wystarczająco ambitnym wyzwaniem realizacyjnym, na dokładkę dostajemy jeszcze niby-lynchowską tajemnicę, nierozwiązaną zagadkę kryminalną oraz sugestię, że w istocie cała ta zabawa w podglądanie układa się w metaforę polskiej homofobii. Całkiem sporo jak na 78 minut szybkiej jazdy z kamerą. Powiedziałbym nawet, że jest to ciężar nie do udźwignięcia dla takiego formatu i dla debiutującego reżysera. Zamiast traktatu o nietolerancji Ouarrakowi wyszło coś na kształt przydługiej relacji z Instagrama – są tu przytulasy i śniadanka, rodzinne uśmieszki i niesnaski, jest nawet jazda Uberem i wizyta w monopolowym. Nie ma za to filmu, z którego dałoby się czerpać przyjemność poznawczą czy emocjonalną. Temat kobieco-kobiecej miłości w polskim kinie od dawna czeka na poważne potraktowanie i solidne wykonanie. I jakimś cudem doczekać się nie może. "
Na zawsze razem (2018),5,"David, jego siostra Sandrine i jej córeczka Amanda prowadzą proste życie. Nie zawsze jest łatwo, ale tak długo, jak mają siebie, wszystko wydaje się w porządku. Niestety, ta idylla zostaje brutalnie przerwana. Sandrine ginie, a 24-letni David zostaje postawiony pod ścianą. Chciałby pogrążyć się w rozpaczy po stracie siostry. Nie może sobie jednak na to pozwolić. Ktoś bowiem musi zaopiekować się siedmiolatką, której również nie jest łatwo pogodzić się z brakiem matki.       Isaure Multrier,  Vincent Lacoste  Ciné+Centre National de la Cinématographie (CNC)Pyramide FilmsCanal+ FranceNord-Ouest Productionsarte France Cinéma ""Na zawsze razem"" ma sporą szansę spodobać się wielu widzom. Na korzyść filmu Mikhaëla Hersa przemawia uniwersalność historia i prostota przekazu. Jest to w końcu opowieść o konieczności ekspresowego dorastania pod wpływem tragedii. Ból straty, niepewność jutra i desperacka próba nawiązania kontaktu – dla wielu widzów będą to rzeczy zrozumiałe i bliskie sercu, wzbudzając jak najbardziej pozytywne reakcje.  Jest to jednak działanie doraźne, które wynika nie tyle z zalet filmu Hersa, ile z ogólnej swojskości zaprezentowane historii. Kino już dawno przyzwyczaiło nas do bohaterów naznaczonych traumą, którzy mimo dzielących ich różnic odnajdują wsparcie w sobie nawzajem. Reżyser ""Na zawsze razem"" postarał się, by jego dzieło zawierało wszystkie niezbędne elementy do uznania go przez widzów za wzruszające i życiowo mądre. Ale jest to ledwie sztuczka iluzjonisty, za którą kryje się minimum autorskiego wkładu w mocno zużyty schemat narracyjny. Zamiast Davida i Amandy na ekranie  mogłaby się pojawić dowolna para bohaterów zmagających się z osobistą tragedią i niemal nic w filmie nie trzeba byłoby zmieniać. ""Na zawsze razem"" ma solidny scenariusz, który został poprawnie zrealizowany, ale nie ma w sobie nic na tyle wyrazistego, co wyróżniałoby film na tle setki podobnych tytułów.       Isaure Multrier,  Vincent Lacoste  Ciné+Centre National de la Cinématographie (CNC)Pyramide FilmsCanal+ FranceNord-Ouest Productionsarte France Cinéma Takie podejście Hersa zaszkodziło aktorom. Vincent Lacoste i młodziutka Isaure Multrier stworzyli ciekawe role. Jednak ich gra aktorska musiałaby być na niezwykle wysokim poziomie, by mogli wyrwać się z pułapki zastawionej przez reżysera. Grani przez nich bohaterowie są jednowymiarowymi wycinankami. Solidne kreacje w tym przypadku zdecydowanie nie wystarczyły, by przestali się zlewać z bezpłciowym tłem narracyjnym. Przeciwnie, wzmacniają jedynie efekt wtórności całego przedsięwzięcia. Owszem, widzowie po wyjściu z kina widzowie pozostają z wrażeniem, że obejrzeli ciepły, wzruszający film o życiu. Na pytanie jednak, o czym on jest, mogliby spokojnie odpowiedzieć jednym prostym zdaniem i poczuliby, że wyczerpali temat dotyczący ""Na zawsze razem"".  Mam więc sporo wątpliwości, czy film Hersa zostanie z kimś choćby rok, a co dopiero ""na zawsze""."
La vérité (2019),8,"Niech Was nie zwiodą nowe dekoracje. Choć w ""The Truth"" Hirokazu Koreeda zamienił Tokio na Paryż, a obiektyw kamery skierował na wolną od trosk materialnych burżuazję, jego przepis na kino pozostał taki sam. Japończyk wciąż jest czujnym, a przy tym niezwykle czułym portrecistą skomplikowanych rodzinnych więzi. Nawet, gdy zdarza mu się rozdrapywać niezabliźnione rany na sercach bohaterów, nigdy nie zapomina założyć na nie kojącego opatrunku. Idąc na jego film, nie musicie się obawiać, że wyjdziecie z seansu z popsutym humorem.   Nie będę mówić samej prawdy. To za mało interesujące – broni się Fabienne (Catherine Deneuve), gdy córka (Juliette Binoche) oskarża ją, że w wydanej niedawno autobiografii popuściła wodze fantazji. Dla bohaterki życie na styku rzeczywistości i fikcji to chleb powszedni. Jest wybitną aktorką, boginią ekranu, która do perfekcji opanowała wykorzystywanie autentycznych przeżyć na potrzeby roli. Goniąc za kolejnymi artystycznymi wiktoriami, gwiazda zawsze stawiała bliskich na drugim miejscu. W efekcie jej relacja z latoroślą – scenarzystką mieszkającą na stałe w Nowym Jorku wraz z mężem (Ethan Hawke) i dzieckiem – to materiał na wieloletnią terapię. Naznaczona rozczarowaniem i żalem, a jednak niepozbawiona bliskości oraz poczucia humoru. Nabrzmiała od konfliktów, a mimo to nacechowana wzajemnym szacunkiem. Raz zimna wojna, raz czułe słówka.  Trajektorię fabuły ""The Truth"" wyznacza wątek Fabienne grającej drugoplanową rolę w filmie science fiction ""Wspomnienie mojej matki"". Opowiada on historię kobiety, która z powodów zdrowotnych mieszka poza Ziemią, a rodzinę widuje tylko raz na siedem lat. Podczas gdy dla niej czas stanął w miejscu, mąż i córka nieubłaganie starzeją się. W tej baśniowej historii bez trudu można dostrzec metaforę sytuacji Fabienne – wielkiej gwiazdy żyjącej niejako w innej galaktyce niż reszta ludzi. W komediodramacie Koreedy prawda i fikcja nieustannie przenikają się. Sztuka może zadawać cierpienie, ale czasem ma również właściwości uzdrawiające. Artysta bywa  narcystycznym pasożytem żerującym na cudzych emocjach, jednak dzięki talentowi potrafi wyczarować iluzję, która porusza w odbiorcy najczulsze struny.  Intrygujących motywów jest tu znacznie więcej: niezgoda na przemijanie, opowieść o niedoskonałej pamięci i konfrontacji ze wspomnieniami, tęsknota za epoką, gdy kino miało mitotwórczą siłę. Twórca ""Złodziejaszków"" buduje całe to obszerne zaplecze intelektualno-tematyczne z pozornie nieefektownych sytuacji: rozmów przy posiłkach, przerw na papierosa, podróży samochodem na plan zdjęciowy. Nie ma tu szokujących zwrotów akcji ani rozdzierających melodramatycznych gestów.  I choć czasem chciałoby się, żeby Koreeda poszedł za radą pojawiającej się w filmie postaci reżysera (Zagraj mi to o 20% szybciej) i nieco zagęścił narrację, jego bezpretensjonalność, empatia oraz dowcip wynagradzają delikatne dłużyzny.    ""The Truth"" to kino prawdziwie kobiece. Panowie zostają w nim sprowadzeni do roli służących: gotują, bawią się z dziećmi, zadowalają bohaterki w sypialni. Jedyny mężczyzna, która teoretycznie sprawuje tu jakąkolwiek władzę, żali się, że żaden ze współpracowników go nie rozpoznaje. Przywództwo dzierżą bowiem panie. To one kształtują rzeczywistość: podejmują kluczowe decyzje, wynagradzają, karzą i udzielają łaski. Na ich czele stoi Catherine Deneuve, która w tak wybornej formie nie była bodajże od czasów ""8 kobiet"". Królewska w każdym słowie, czynie i geście aktorka tworzy pełną odcieni kreację diwy, która nie wylewa za kołnierz, pali jak smok i zawsze ma na podorędziu ostrą jak brzytwa ripostę. Obserwować ją to – jak mawiał pewien gangster-filozof – jest sama przyjemność.  "
Playmobil. Film (2019),5,"Zabawki Playmobil trafiły na półki sklepów w latach 70. i od tamtej pory nieustannie rywalizują z klockami Lego o zawartość portfeli konsumentów. Niemiecka marka tak jak ich potężniejszy oponent z Danii oferuje nieskończoną liczbę zestawów tematycznych pozwalających przeżywać w domowym zaciszu przygody godne hollywoodzkich herosów. Kiedy więc w 2014 roku Skandynawowie przy wsparciu wytwórni Warner Bros. wkroczyli z przytupem do świata kina, wcześniej czy później można się było spodziewać kontrofensywy ze strony Bawarczyków. Na tle dzieł konkurencji kosztujący 75 milionów dolarów ""Playmobil. Film"" wypada jednak jak Volkswagen Passat przy Batmobilu. To przyzwoita familijna animacja, ale brakuje jej szaleństwa, kreatywności i wywrotowego poczucia humoru znanych z filmów opatrzonych logotypem Lego.           Bohaterami utworu są Marla i Charlie – skłócone rodzeństwo, które w tajemniczych okolicznościach przenosi się do krainy Playmobil. Sąsiadami wikingów są tu prehistoryczne gady, pirackie statki mogą zacumować rzut beretem od miasteczka na Dzikim Zachodzie, a rosyjskim szpiegom zdarza się spotkać na swojej drodze smoki i jednorożce. Gdy Charlie zostaje uprowadzony przez nieznanych napastników, Marla rusza z odsieczą. W wyprawie ratunkowej pomogą jej m.in. zakochany w sobie do szaleństwa superagent Rex Dasher, ekscentryczna wróżka chrzestna oraz podróżujący foodtruckiem szemrany brodacz Del.  Podróż po uniwersum Playmobil daje bohaterom szansę, by zmierzyć się z wewnętrznymi demonami i zreperować nadwątloną rodzinną więź. Twórcy animacji mają z kolei okazję, by zareklamować swoje produkty małoletnim widzom. Wędrując między zabawkowymi światami, reżyser-debiutant Lino DiSalvo bawi się kolejnymi filmowymi konwencjami: awanturnicza przygodówka skręca niespodziewanie w kierunku pastiszu ""Mission: Impossible"", zaś space opera idzie pod rękę z westernem, disneyowską baśnią, a nawet kinem spod znaku miecza i sandałów. Śledząc ten popkulturowy miszmasz, trudno się nudzić. Jednocześnie nie sposób oprzeć się wrażeniu, że ""Playmobil"" nie wykorzystuje do końca potencjału zwariowanej historii. Większość żartów ma raczej letnią temperaturę, scenariusz cierpi na niedobór świeżych pomysłów, a para głównych bohaterów – na brak znaków szczególnych.                            Sytuację ratuje nieco świetna polska obsada: zadziorna Julia Kamińska jako Marla, wyluzowany Tomasz Karolak w roli obiboka Dela, Marcin Dorociński parodiujący z wdziękiem Jamesa Bonda oraz debiutująca w dubbingu Beata Kozidrak. Z seansu wyjdziecie w głębokim przeświadczeniu, że warto gonić za marzeniami, pielęgnować w dzieciach nieposkromioną wyobraźnię , a także – jakżeby inaczej – kupić do kolekcji nowy zestaw Playmobil. Nie zapomnijcie więc zabrać ze sobą karty do bankomatu."
Sługi wojny (2019),4,"Jest w ""Sługach wojny"" takie ujęcie: kamera zdejmuje z lotu ptaka wrocławskie Sky Tower, oczywiście w fotogenicznych oparach mgły. Sugestia jest jasna: Nasze, ale na Światowym Poziomie, Błyszczące, a Polskie. To niemal założycielski manifest filmu Mariusza Gawrysia, którego akcja rozgrywa się niby na Dolnym Śląsku, ale którego intryga zatacza szerokie europejskie kręgi. Zamiast Jasona Bourne'a jest komisarz Samborski (Piotr Stramowski), zamiast Lisbeth Salander aspirant Marta Zadara (Maria Kania), wcale jednak nie gorsi. Nasz policjant przecież dziarsko biega po wrocławskich dachach, a jego partnerka jeździ na motocyklu, nosi się w czarnej skórze i kuma z tajemniczymi hakerami. Cóż jednak z tego, kiedy w miejsce światowej formuły wzbogaconej o lokalny koloryt dostajemy lokalny koloryt pretendujący do światowego poziomu. Faktycznie, aspirant.       Piotr Stramowski  Robert Pałka Związek z pierwszą częścią serii, ""Sługami bożymi"", jest w zasadzie nominalny: sprowadza się do wrocławskiej scenerii, zbliżonej konwencji gatunkowej i podobnego pomysłu na pierwszoplanowy duet. Oto ginie lekarz, szef prężnej firmy działającej na polu transplantologii. Do sprawy zostaje oddelegowany Samborski i jego nowa partnerka, Zadara. Proste: samiec alfa i nowa dziewczyna na posterunku będą musieli się dotrzeć, a śledztwo zacznie spektakularnie puchnąć. Samborski i Zadara zatańczą etatowy taniec ""wygi"" i ""świeżaka"", przerabiając dylemat ""uczucia kontra obowiązki"", tymczasem na horyzoncie będą wyrastać kolejni podejrzani: księgowa Sylwia (Aleksandra Pisula), holenderski biznesmen z Niemiec (Michael Schiller), tajemnicza zabójczyni na motocyklu (Karolina Czarnecka). Konflikty są, intryga jest, ale czegoś brakuje.   Może dlatego, że już slogan promocyjny filmu sprzedaje nam gruby spoiler, skutecznie przebijając balonik z ekranowym napięciem. Śledztwo Samborskiego i Zadary obserwujemy więc z rosnącą niecierpliwością – i słabnącym zainteresowaniem. Niestety, wiele zwrotów fabularnych da się łatwo przewidzieć, a te, których przewidzieć nie sposób, w zasadzie nie robią widzowi różnicy. Także dlatego, że tempo jest dość ślamazarne, a gatunkowe wytrychy same się nie wybronią. Gawryś czerpie pełnymi garściami z zagranicznych wzorców, ale nie zawsze skutecznie.   Przykłady? Samborski po raz pierwszy objawia się nam na siłowni, zwisając z sufitu i prezentując mięśnie niczym jakiś amerykański action hero. Sfilmowano go jednak tak, że trudno rozpoznać w nim Stramowskiego – więc introdukcja nie działa. Podobnie jest z zawiesistym szaroburym klimatem rodem ze skandynawskich thrillerów. Mgła nad Sky Tower snuje się malowniczo, ale intryga nie osiąga stężenia socjologicznej troski, jaka jest znakiem rozpoznawczym Skandynawów. Z fabuły nie wynika zatem nic poza rzuconymi w eter hasłami: Korupcja, Czarny Rynek, Obcy Kapitał.       Piotr Stramowski  Robert Pałka         Maria Kania,  Piotr Stramowski  Robert Pałka         Piotr Stramowski  Robert Pałka A jednak ogląda się to bez bólu. Mamy tu kilka niezłych, względnie dynamicznych sekwencji – nawet jeśli mijają, zanim zdążą się na dobre rozkręcić. Na największy atut filmu wybija się zaś niespodziewanie humor i – do pewnego stopnia – portrety bohaterów. Jest tu co prawda niezbyt zgrabnie wygrany wątek romantyczny, kuriozalna scena przesłuchania i kilka nieczytelnych paraleli (co ma wynikać z faktu, że w filmie są dwie motocyklistki: dobra i zła?). Ale między bohaterami miejscami faktycznie iskrzy, Stramowski i Kania są jakoś tam wdzięczni. Jeszcze lepiej wypada Paweł Królikowski w roli pomagającego w śledztwie byłego wojskowego. To on dodaje filmowi ikry, w pełni wydobywając sugerowane przez Gawrysia humorystyczne nuty i komediowe refreny. Może nie jest zaraz sługą bożym, ale widz będzie mu winien przysługę. "
Pełzająca śmierć (2019),8,"Choć historie z gatunku animal attack są doskonałym materiałem na wakacyjny blockbuster, filmowcom rzadko udaje się zrobić z nich porywające widowisko. Do tej pory sztuki tej dokonał właściwie tylko Steven Spielberg, którego legendarne ""Szczęki"" nie tylko dały początek nowemu nurtowi w horrorze, ale też na lata wyznaczyły niedościgniony ideał. Kolejne próby powtórzenia ich oszałamiającego sukcesu (zarówno kasowego, jak i artystycznego) w najlepszym razie kończyły się nieudolnym naśladownictwem, w najgorszym zaś biły po oczach kiczowatymi atrapami krwiożerczych bestii i coraz bardziej śmieszyły absurdalnymi rozwiązaniami fabularnymi. Po tym jak w 2013 roku ciesząca się złą sławą wytwórnia The Asylum wypuściła pierwszą część serii ""Rekinado"", wydawało się, że morskie potwory (lub bagienne drapieżniki) już zawsze będą bawić grupkę koneserów kina klasy D, rozszarpując hojnie obdarzone przez naturę modelki. Trudno zatem dziwić się sceptykom prorokującym, że najnowsze dzieło Alexandre'a Aji, twórcy pamiętnej ""Piranii 3D"", ma szansę zostać nowym najgorszym filmem świata.       Kaya Scodelario,  Barry Pepper  Paramount Pictures Przewidywania te na szczęście okazały się dalekie od prawdy. Jeśli liczyliście, że seans ""Pełzającej śmierci"" upłynie Wam na chrupaniu popcornu i beztroskich żartach z niesionych przez huragan aligatorów, wpadających do domów, by pożerać ukrywających się przed żywiołem ludzi, czeka Was rozczarowanie. Reżyser, wziąwszy sobie do serca słowa Alfreda Hitchcocka, zaczyna bowiem od trzęsienia ziemi, by następnie jeszcze bardziej podkręcać napięcie. Piętrzy przed bohaterami kolejne trudności, zamykając ich w pułapce bez wyjścia. Szalejąca na zewnątrz ulewa, błyskawicznie zatapiająca piwnicę starego domu, w której zaniepokojona brakiem kontaktu Hailey (Kaya Scodelario) odnajduje nieprzytomnego ojca, to w gruncie rzeczy najmniejszy problem pary protagonistów. Pozbawieni broni i odcięci od kontaktu ze światem muszą zmierzyć się z przyczajonym w ciemnościach potworem. Kierowany atawistycznym popędem gad, wyposażony w nie mniej imponujące szczęki niż atakujący Amity Island rekin, musi właściwie tylko poczekać, aż jego ofiary utopią się lub, desperacko próbując wyrwać się na zewnątrz, wpadną prosto w jego paszczę.        Kaya Scodelario,  Barry Pepper  Paramount Pictures Alexandre Aja po mistrzowsku rozgrywa napięcie, nawet na chwilę nie pozwalając widzowi złapać oddechu. Odkąd wraz z bohaterami trafiamy do piwnicy, jesteśmy z nimi uwięzieni, niemal fizycznie odczuwając narastającą panikę i kurczące się zapasy tlenu. Choć w obliczu powoli, acz nieubłaganie pełznącej ku niej śmierci Hailey czuje, że być może ma przed sobą ostatnią szansę, aby rozliczyć się z przeszłością i wyjaśnić nieporozumienia, jakie podzieliły ją z ojcem, dziewczyna nie ucieka we wspomnienia. Sytuacja rodzinna zostaje nakreślona za pomocą dialogów, nie ma tu ani łzawych retrospekcji, ani patetycznych wyznań. Co więcej, nawet kiedy reżyser nagina prawa fizyki na rzecz widowiskowości, udaje mu się nie przegiąć. Nadludzką siłę, jaką dysponuje protagonistka, można zresztą wytłumaczyć działającą adrenaliną. Z pewnością wśród widzów znajdą się domorośli herpetolodzy, którzy będą się doszukiwać braku realizmu w przedstawieniu zwyczajów aligatorów, nie wydaje się jednak, aby był to rzeczywisty problem filmu Aji. Mimo że ""Pełzająca śmierć"" nie może się poszczycić tak finezyjnym scenariuszem jak przywołanie już dzieło Stevena Spielberga, jest to najlepszy animal attack od czasu ""Szczęk"", który świetnie sprawdzi się jako wakacyjna rozrywka. "
Dora i Miasto Złota (2019),6,"""Dora i miasto złota"" to film o nastolatkach, przeznaczony jest jednak dla znacznie młodszych widzów. Nastoletniej widowni film, oparty na animowanej serii z kanału Nickelodeon, będzie wydawał się infantylny i przesłodzony. Podobne wrażenie mogą mieć dorośli widzowie.       Isabela Moner  Paramount Players Jak ""Dora"" sprawdza się jako kino dziecięce? Różnie. Pierwsza część filmu – historia wychowywanej w dżungli przez parę naukowców dziewczynki, która jako nastolatka zostaje wysłana do amerykańskiego liceum – jest zdecydowanie najsłabsza. Humor, opierający się na żartach z niedopasowania Dory do norm i kodów kulturowych amerykańskiego ogólniaka, jest średniej próby, a historia bardzo przewidywalna. Dora, jak się można spodziewać, zostaje uznana za szkolną dziwaczkę, nie zdobywa tłumu nowych przyjaciół, odwraca się od niej nawet jej kuzyn, z którym kiedyś wychowywała się w dżungli.   Ciekawsza jest druga część filmu, gdy na szkolnej wycieczce do muzeum Dora, wraz z kuzynem, kolegą i koleżanką ze szkoły, zostaje porwana przez łowców skarbów.  Złoczyńcy chcą wykorzystać dziewczynę, by dotrzeć do jej rodziców – archeologów, którym udało się trafić na trop zaginionego miasta Inków, Parapaty, gdzie mają kryć się legendarne skarby.       Madeleine Madden,  Jeff Wahlberg,  Isabela Moner,  Nicholas Coombe  Paramount Players Od tego momentu wkraczamy w klimaty przypominające z jednej strony niedawne ""Jumanji"", z drugiej ""Tomb Raidera"". Tak jak Lara Croft w kolejnych grach i filmach, czwórka nastoletnich bohaterów będzie musiała przetrwać w dżungli, rozwikłać serię starożytnych zagadek, przejść przez ukryte w antycznych piramidach pułapki, by dotrzeć do upragnionego skarbu. Jest to przy tym ""Tomb Raider"" z dziecięcego menu: nawet gdy bohaterowie znajdują się w zagrożeniu, nigdy nie robi się naprawdę strasznie, momenty napięcia nieustannie równoważy często przesłodzony humor i optymizm. Czasami wprost wracamy do estetyki dziecięcej animacji – w pewnym momencie pojawia się na przykład średnio pasująca do filmowego świata przedstawianego postać mówiącego ludzkim głosem lisa-złodzieja.  Choć starsi widzowie mogą czasami się nudzić, jako dziecięca rozrywka druga część filmu działa całkiem dobrze. Bez wątpienia wypada docenić przesłanie filmu, uczące szacunku do innych kultur, ich tradycji, wierzeń i artefaktów. Z jednej strony mamy chciwych łowców skarbów, pragnących wzbogacić na bezcennym dziedzictwie starożytnej kultury; z drugiej motywowanych nie chciwością, ale żądzą wiedzy odkrywców, z pełnym szacunkiem podchodzących do świadectw przeszłości i innych kultur. Jakkolwiek uproszczony byłby ten podział, jest z gruntu słuszny – choć dziedzictwo Inków można by przedstawić w filmie w trochę mniej egzotyzująco-fantastyczny sposób.       Madeleine Madden,  Jeff Wahlberg,  Eugenio Derbez,  Isabela Moner,  Nicholas Coombe  Paramount Players Niewątpliwym atutem ""Dory"" jest obsada. Wygląda ona tak jak współczesna, wielokulturowa Ameryka: wśród czworga nastoletnich bohaterów mamy dwóch Latynosów, jedną czarnoskórą dziewczynę (odtwarza ją aborygeńska aktorka Madeleine Madden) i tylko jednego białego. To dobrze, że produkcje adresowane już do najmłodszych widzów dbają o reprezentację mniejszościowych grup i nie utrwalają mitu Stanów jako państwa białych. Młodzi aktorzy radzą sobie przy tym naprawdę w porządku, zwłaszcza Madden i Isabela Moner w roli Dory. Choć sami mają raczej koło dwudziestu, niż nastu lat, przekonująco oddają na ekranie rozterki znacznie młodszych bohaterów, sprawnie wchodząc w konwencję filmu dziecięcego. Efektów ich pracy nie rujnuje nawet szczególnie polski dubbing, który jak na standardy naszych dystrybutorów jest całkiem przyzwoity – w przekładzie udaje się nawet nie zarżnąć niektórych żartów.   "
Świat w ogniu (2019),5,"Macie już dość kina akcji stanowiącego element przerysowanych albo komiksowych widowisk? Zmęczyły Was eksperymenty, których celem jest nadanie gatunkowi nowej artystycznej wartości? Jeśli tak, to Ric Roman Waugh ma dla Was idealne rozwiązanie – film złożony wyłącznie ze elementów popularnych w czasach, kiedy akcyjniaki królowały w wypożyczalniach wideo. Twórcy ""Świata w ogniu"" nie silą się na oryginalność. Liczą, że swojskość formuły sprawi, że fani tego rodzaju rozrywki po prostu spędzą dobrze dwie godziny, relaksując się przy dźwiękach wystrzałów i eksplozji.        Millennium FilmsCampbell Grobman FilmsEclectic Pictures          Millennium FilmsCampbell Grobman FilmsEclectic Pictures Już od pierwszych minut filmu intencje twórców są widoczne jak na dłoni. Poznajemy w niej protagonistów, antagonistów i ogólny zarys fabuły. Dla tych, którzy kino akcji pochłaniają jak tic taki, intryga przygotowana przez scenarzystów nie będzie kryła żadnych niespodzianek. I wydaje się, że jest to zabieg całkowicie świadomy ze strony reżysera. Waugh najwyraźniej wyszedł z założenia, że fabuła w filmach akcji ma jedynie charakter pretekstowy. Liczą się jedynie strzelaniny, walki wręcz, eksplozje. Dlatego też ""Świat w ogniu"" wypełniają w regularnych odstępach kolejne sceny akcji. Jest ich na tyle dużo, by widz nie miał okazji zacząć się nudzić lub (co byłoby zabójcze dla filmu!) rozkminiać szczegóły intrygi.  Film Waugha ma szansę spodobać się szczególnie tym, którzy zmęczyli się efekciarstwem oferowanym przez cykle ""Szybcy i wściekli"" i ""John Wick"". ""Świat w ogniu"" odwołuje się do klasycznych rozwiązań gatunkowych rozpowszechnionych w latach 80. i 90. Oferując nieprawdopodobne sploty okoliczności w scenach strzelanin i eksplozji, próbuje jednocześnie udawać rzecz przyziemną i możliwą do zaistnienia w rzeczywistości.        Millennium FilmsCampbell Grobman FilmsEclectic Pictures Jednak fani ""Olimpu w ogniu"" i ""Londynu w ogniu"" mogą poczuć się rozczarowani. Patrząc na szczegóły intrygi, można uznać, że twórcy filmu nie znają fabuł tamtych obrazów, przez co powstało wrażenie wtórności, jakby leniwi scenarzyści poszli po linii najmniejszego oporu. Mocnej zmianie uległa też dynamika relacji Banninga z prezydentem. Bezpieczeństwo głowy państwa oczywiście pozostaje motywem działania bohatera, ale w ich interakcjach czuć dystans. Na szczęście twórcy ""Świata w ogniu"" wprowadzili nową postać, co do pewnego stopnia zniwelowały braki relacji ochroniarz-prezydent. Tą osobą jest ojciec Mike'a Banninga. Grany przez Nicka Noltiego Clay sprawia wrażenie kogoś wyjętego z zupełnie innego porządku filmowego. Jest dziwakiem naznaczonym traumą, kimś, kto lepiej funkcjonowałby w dramacie psychologicznym, a nie pozbawionym głębi kinie akcji. A jednak wyszła z tego bardzo przyjemna mieszanka, niczym czekolada z chili. Nolte jest tak dobry, że z łatwością ""kradnie"" każdą scenę. Ma też doskonałą ekranową chemię z Gerardem Butlerem, dzięki czemu sekwencje z tą dwójką należą do najlepszych w całym filmie. Przy zachowaniu wszystkich proporcji, wprowadzenie Noltiego jest tym dla serii ""W ogniu"", czym było pojawienie się Seana Connery'ego w ""Indianie Jonesie i ostatniej krucjacie"".  Nawet jednak Nolte nie jest w stanie wynieść ten film ponad przeciętność. ""Świat w ogniu"" jest jedynie solidną rzemieślniczą robotą, którą przyjemnie się ogląda, ale do której raczej nie będzie się chciało powrócić w przyszłości."
Królowe zbrodni (2019),3,"""Królowe zbrodni"" rozpoczynają się dźwiękami ""It’s a Man’s Man’s Man’s World"" i już słychać, że nie będzie subtelnie. Od razu czuć też, że reżyserka i scenarzystka Andrea Berloff będzie desperacko podpierać się autorytetem hitów z epoki, od ""The Chain"" i ""Gold Dust Woman"" przez ""Barracudę"" po ""Carry On Wayward Son"". Ale co komu po dobrych feministycznych intencjach i składance ""Best of 70’s Rock"", kiedy sumuje się to wszystko co najwyżej w piątą wodę po Scorsesem. Miały być ""Babki z ferajny"", a nie ma nawet ""Ulic nędzy"". Zostaje sama nędza.       Melissa McCarthy,  Tiffany Haddish,  Elisabeth Moss  Warner Bros. Entertainment Inc. Fundamentalnym problemem ""Królowych zbrodni"" jest to, że w zeszłym roku Steve McQueen opowiedział bardzo podobną historię w dużo ciekawszy sposób. Fabularny punkt wyjścia – chociaż pożyczony z komiksu DC ""The Kitchen"" autorstwa Ming Doyle i Ollie Mastersa – to przecież ""Wdowy"" raz jeszcze. Trzech irlandzkich mafiozów zostaje przyłapanych na gorącym uczynku, więc ich żony muszą wziąć się za gangsterskie porachunki, żeby mieć co do garnka włożyć. Cały numer filmu Berloff polega oczywiście na tym, że Kathy (Melissa McCarthy), Claire (Elisabeth Moss) i Ruby (Tiffany Haddish) okazują się dużo skuteczniejszymi kryminalistkami – i opokami lokalnej społeczności – od swoich mężów. Ale emancypacyjne przesłanie jakoś nie dobija do brzegu.  Między innymi dlatego, że Berloff nie potrafi dobrze zakomunikować konwencji, w jaką celuje. Historia startuje w dość lekkim tonie, pierwsze kroki, jakie stawiają bohaterki w półświatku, okazują się zaskakująco łatwe, a triumfalne sekwencje montażowe rozegrane w rytm kolejnych szlagierów oraz wybory castingowe (z McCarthy na czele) skutecznie usypiają naszą czujność (usypiają też bardziej dosłownie). Stawka jednak rośnie: tu trzeba pokroić jakieś ciało, tam stawić czoła mafijnej konkurencji albo stłumić bunt we własnych szeregach. Z czasem robi się zatem poważnie i dość dramatycznie, ale coś przy okazji zgrzyta i nie jest to chyba zgrzyt zamierzony. Jeśli Berloff chciała dać bohaterkom po łapkach i pokazać, jak gatunkowa fantazja kruszy się w starciu z grozą rzeczywistości, to nie wyszło. Bo nawet ta ""rzeczywistość"" funkcjonuje tu według wyświechtanych kinowych schematów.        Tiffany Haddish  Warner Bros. Entertainment Inc.         Melissa McCarthy  Warner Bros. Entertainment Inc.         Elisabeth Moss  Warner Bros. Entertainment Inc. Dlatego ""Królowe zbrodni"" przegrywają nie tylko jako historia, ale i her-storia. Okej, akcja toczy się w czasach feministycznej rewolucji, okej, ktoś rzuca tu nazwiskiem Glorii Steinem. Trudno jednak chwalić ""kobiecy punkt widzenia"" filmu, kiedy opiera się on na tak jednowymiarowych portretach. Każda z bohaterek definiowana jest wyłącznie przez jakąś dominującą cechę charakteru, a kiedy któraś z nich przechodzi przemianę, to po prostu zmienia jedną gatunkową gębę na drugą, niczym za dotknięciem magicznej scenariuszowej różdżki. Szkoda aktorek kalibru Moss na tak płaskie postacie. Zresztą nawet owo niby emancypacyjne przesłanie wybrzmiewa dość opacznie – i to chyba niechcący. No bo wbrew ""sprawczemu"" tonowi z filmu wynika przecież, że a) jeśli już chcesz się emancypować, to lepiej przygotuj się na porzucenie skrupułów, oraz że b) nikt tak nie nabruździ babce, jak inna babka. Kobieta kobiecie wilczycą?"
Liliana Pędziwiatr (2018),3,"Talentu 11-letniej Lilianie mogliby pozazdrościć nie tylko najmłodsi. Komu nie marzyły się pogaduchy z domowym czworonogiem, wysłuchanie przygodowej opowieści wiewiórki z osiedlowego parku, szczera rozmowa o troskach z zamieszkującą zoo żyrafą... Liliana Pędziwiatr przybija piątkę z doktorem Dolittle – oboje należą do elitarnego klubu międzygatunkowych poliglotów. Skoro słynny weterynarz wykorzystał swój rzadki dar, czemu Lilianie miałoby się nie udać? Niestety, na drodze dziewczyny stają rodzice z ich dorosłymi oczekiwaniami, wśród rówieśników uchodzi za dziwaczkę, bywa, że nieludzcy przyjaciele wcale nie ułatwiają sprawy – jeśli na przykład są osłem z manią wielkości i niedostatkiem manier.       Malu Leicher  Adaptacja niemieckiej serii książek dla dzieci autorstwa Tanyi Stewner zastaje Lilianę w momencie, gdy psikus oślego przyjaciela zmusza jej rodziców do kolejnej przeprowadzki. (W tym momencie zapytacie, czy zakup nowego domu to mądry krok po stracie pracy, lecz zaraz zorientujecie się, że dzięki podobnym głupotkom i dalekim od realiów skrótom scenarzyści lepią z wydarzeń względnie zwartą całość). W nowej okolicy supermoc bohaterki musi pozostać tajemnicą. Gdy jest się nastolatką, zamiast wysłuchiwać psiego ujadania, lepiej wyciągnąć dłoń do rówieśników, a co za tym idzie – poddać się ich surowej ocenie, częściowo dostosować się do ich oczekiwań. Można też, wzorem słynniejszego rudzielca o imieniu Pippi, machnąć na wszystko ręką i znaleźć podobnego sobie ekscentryka. Tak też czyni Liliana. Kłopoty zaczynają się, gdy razem z klasą trafia do zoo, z którego zginęło słoniątko. Kto jak nie ona przeprowadzi dochodzenie wśród zwierząt? Czy zdoła tego dokonać bez pomocy dorosłych?  W filmie Joachima Masanneka od początku wiadomo, która szala przeważy: posłuszeństwo wobec rodziców czy empatia do zwierząt; konformizm czy głos serca; pragnienie awansu w szkolnej hierarchii czy racja moralna. To problematyka tyleż oczywista, co słuszna. Gorzej, że charaktery, na które ją rozpisano, topią się w sosie infantylności. ""Liliana Pędziwiatr"" to jeden z tych familijnych potworków, w których dominujące cechy nie tyle definiują poszczególne postacie, co ograniczają je do roli komicznie prężących się, pozbawionych piątej klepki figur. Oderwany od rzeczywistości ojciec-pisarz musi więc mylić olej do smażenia z płynem do naczyń; w kapeluszu miejscowej ekscentryczki musi dorastać pisklak; szkolna dominatorka telepaniem bioder i obleśnym zginaniem przegubów zawstydza wszystkie nimfetki tego świata; z kolei groteskowa szwarccharakterka śmiech pożycza od samego diabła – żebyśmy przypadkiem nie posądzili jej o ludzkie uczucia. W słowniku twórców pod hasłem ""subtelność"" zieje pustka. W tym samym duchu gesty większości aktorskiej obsady również muszą być teatralne. Poczucie obcości w dorosłym odbiorcy wzmagają cyfrowe zwierzaki – wadliwe krewne ""Króla Lwa"" i ""Dumbo"", pochodzące z wyraźnie uboższego królestwa.       Malu Leicher  Pomysłowa scenografia spod znaku ""zrób to sam"" oraz cyrkowe stroje, owszem, intrygują i wciągają do światka zwierzęcolubnych ekscentryków, lecz już popowe piosenki (w oglądanej przeze mnie wersji: niemieckie), które ckliwie komentują stan ducha Liliany, nieco zaburzają portret charakternej rudzielki. Jeśli rozpustnie szczęśliwy taniec w finale ma być wisienką na filmowym torcie, to uczulonym na przesłodzoną estetykę odbiorcom już teraz zalecam wizytę w aptece. Fakt, że mamy do czynienia z adaptacją powieści dla dzieci, nie stanowi usprawiedliwienia, gdy z umowności robi się cnotę, humor myli się z przedawkowaną groteską, a dramaturgiczne lenistwo twórców karmi się naiwnością nieletnich odbiorców."
Nietykalny (2019),6,"""Nietykalny"" zaczyna się obrazem palm. To jeden z klasycznych wizualnych skrótów myślowych na ""Hollywood"": jedziesz samochodem, a za oknem ""płyną"" kolejne tropikalne drzewka. Palmy z ""Nietykalnego"" wyglądają jednak jak przestroga: złowieszczo górują nad kamerą, wymuszając na widzu uległość. Nic dziwnego. Dokument Ursuli Macfarlane opowiada przecież o tym, że hollywoodzki chodnik sławy może prowadzić w paszczę wilka. Że za blichtrem, błyskiem fleszy i śnieżnobiałymi uśmiechami, za obietnicą spełnienia twoich snów, czaić się może najgorszy koszmar. W tym przypadku wilk z koszmaru nie tylko ma imię i nazwisko, ale – co gorsza – istnieje naprawdę.        BBC2 Co ciekawe, kiedy jeden z byłych pracowników studia Miramax poznał Harveya Weinsteina, pomyślał podobno: ""Taka osoba nie może istnieć"". I coś w tym jest: dokument ""Nietykalny"" pokazuje, jak fantazja przegryza się z rzeczywistością, jak splatają się spirale fikcji i rzeczywistości. Oto niezbyt atrakcyjny i niczym się nie wyróżniający chłopiec z Queens wymyśla się na nowo, wciela mit-karykaturę hollywoodzkiego potentata-mafioza i osiąga szczyt. Za kulisami wykorzystuje jednak zaślepione światłami wielkiego filmowego miasta kobiety, żerując na ich osobistych filmowych marzeniach. W końcu zostaje zdemaskowany, obalony i staje się (anty)bohaterem filmu dekonstruującego kinową iluzję, by na jej zgliszczach wykuć nowy mit: mit Hollywood odrzucającego zepsutą tkankę i ewoluującego ku lepszemu jutru.         BBC2 Harvey Weinstein ""nie mógł istnieć"" – a jednak istnieje. Co więcej, miał – do czasu – absolutną władzę nad hollywoodzką rzeczywistością, tyleż ekranową, co zakulisową. Na jego skinienie powstawały i upadały legendy, niemożliwe stawało się możliwe. Ale bezkarność Weinsteina również okazała się fantazją, myśleniem życzeniowym: rzeczywistość w końcu go dogoniła. Teraz kino zaczyna trawić jego historię i budować na jej fundamencie kolejną historię. Od tego w końcu jest kino.  Dokument ""Nietykalny"" jest najciekawszy właśnie w tych momentach, gdy rejestruje podobne paradoksy wzlotu i upadku Weinsteina. Jego sukcesy i przewiny są tu bowiem pokazane jako dwie strony tej samej monety. Zawód producenta polega w końcu na umiejętności narzucenia swojej woli innym, nagięcia rzeczywistości pod własne marzenia.  Macfarlane argumentuje więc słowami swoich rozmówców, że jasna i ciemna strona Weinsteina wzajemnie się napędzały: za coraz większymi sukcesami szedł coraz większy apetyt, coraz większa śmiałość, coraz większa bezczelność i poczucie bezkarności. Dlatego ""Nietykalny"" nie próbuje być wyłącznie plutonem egzekucyjnym słynnego producenta. Reżyserka oddaje sprawiedliwość jego spektakularnym zawodowym sukcesom, wylicza jego osiągnięcia, nagrody, zasługi. I słusznie, bo po pierwsze: zmieniły one historię kina, a po drugie: były one napędzane przez te same impulsy, z ulegania którym Weinstein musi się teraz tłumaczyć w sądach.        BBC2 Słuszne jest również to, że Weinstein nie jest jedynym podmiotem dokumentu Macfarlane. Tak samo ważne – a może nawet ważniejsze – są tu jego ofiary. Reżyserka zaprasza przed kamerę skrzywdzone przez producenta kobiety i pozwala im przejąć kontrolę nad swoją historią, wyegzorcyzmować traumę. Niektóre z nich to znajome twarze – jest tu Rosanna Arquette, jest Paz de la Huerta. W ""Nietykalnym"" dostają czas, by opowiedzieć swoją prawdę, by zrekonstruować swój tok myślenia, pozwolić nam zrozumieć – a także zrozumieć samemu – jak i do czego doszło między nimi a Weinsteinem. Wykorzystując narzędzia montażu, reżyserka łączy je we wspólnotę, ale jednocześnie pozwala każdej być jednostką, osobą, która przed kamerą odzyskuje kontrolę nad własnym doświadczeniem.        BBC2 Ich losy wpisane zostają dodatkowo w historię Hollywood, w mity Avy Gardner czy Lany Turner, które zostały cudownie odkryte i podążyły prostą drogą do hollywoodzkiej ekstraklasy. ""Nietykalny"" pokazuje, że ta legenda bywa niebezpieczna, bo jest podatna na nadużycia. Co więcej – piętnuje środowiskową hipokryzję i nagminne odwracanie wzroku, przestrzega, że Weinstein jest tylko wierzchołkiem góry lodowej, że cały system wspierał jego zachowanie. Dlatego nawet jeśli miejscami Macfarlane ucieka się do dość niewybrednych realizacyjnych chwytów (""sensacyjne"" ujęcia hotelowych korytarzy skąpanych w przyciemnionym świetle i niepokojących dźwiękach pianina), nawet jeśli całość robi nieco zbyt ""telewizyjne"" wrażenie – to nie ma to większego znaczenia. Tak, ""Nietykalny"" jest może zaledwie ""poprawnym dokumentem w słusznej sprawie"". Zachowuje jednak zdrową trzeźwość w relacjonowaniu hollywoodzkiego mitu, w tropieniu, jak prawda i fantazja wspierają się nawzajem – na dobre i na złe. A to chyba nic złego. "
Tajemnica ojca Pio (2018),5,"""Pamiętajcie, że mamy misję do spełnienia: zbawienie duszy i podarowanie dobrego przykładu"" – uczył stygmatyk i święty Kościoła katolickiego, Ojciec Pio. Twórcy poświęconego mu dokumentu wyciągnęli z tej nauki wnioski, więc w imię naszego zbawienia dają dobry przykład. To opowieść o żarliwej wierze, czołowym zderzeniu z laickim światem oraz chrześcijańskich priorytetach. Szkoda tylko, że przyzwoicie zrealizowanym i faktograficznie bogatym filmem wyważają otwarte drzwi.  Ramą opowieści są kolejne śledztwa – o charakterze zarówno duchowym, jak i świeckim – weryfikujące cuda Ojca Pio: stygmaty, domniemaną umiejętność bilokacji, uzdrawianie chorych, lewitację, czytanie w myślach, proroctwa i dziesiątki innych.  Święty z Pietrelciny był poddawany niewyobrażalnej i wielokierunkowej presji. Diagnozowano u niego chorobę psychiczną, oskarżano o demoralizację młodzieży i defraudację kościelnych funduszy, a w ramach dochodzenia podsłuchiwano, szykanowano, a nawet odbierano prawo do wykonywania posługi. Dokumentaliści nie mają tutaj litości ani dla kościelnych hierarchów, ani dla świeckich biegłych – chociaż kanonizacja Ojca Pio pozostaje źródłem bezustannych kontrowersji, film jest ewidentnie wymierzony w sceptyków z jednej i drugiej strony barykady.  Nie mam z tym większego problemu, bo przecież taki jest hagiograficzny dekalog – chociaż mówimy o kinie faktu, nie miejcie złudzeń: to nie jest film, pod którym podpisaliby się bracia Maysles i Kazimierz Karabasz. Prawdziwy problem zaczyna się w momencie, gdy przychodzi do kreślenia portretu tytułowego bohatera. Gadających głów jest mnóstwo: nawróconych i cudownie uleczonych, przełożonych i uczniów, lekarzy i biskupów. Archiwaliów, w tym niepublikowanych dotąd zdjęć, nagrań oraz wypowiedzi – jeszcze więcej. A jednak, jakimś cudem, reżyserowi Josemu Marii Zavali udaje się jedynie utrwalić naszą encyklopedyczną wiedzę. Kolejne biograficzne wypisy nie składają się na obraz człowieka pełnego namiętności i wiary, pasji i lęku, słabości i siły. Cementują jedynie popkulturowy wizerunek skazanego na galery boskiego posłańca. Jak nietrudno się domyślić, największą tajemnicą Ojca Pio było to, że nie miał przed nami żadnych tajemnic.  Jako że liczba podobnych bryków idzie w ostatnich latach w dziesiątki, przyznam, że nudzi mnie już powtarzanie frazesu o twórcach nie oddających sprawiedliwości swoim idolom. Coś jest jednak na rzeczy: od czasu ""Cudu w Lourdes"", biografii kanonizowanej Bernadetty Soubiros, nie widziałem filmu, który wyszarpywałby świętych z narracji o katolickim nadczłowieku. Film Zavali ratuje oczywiście dokumentalna proweniencja, ale też umówmy się: jeśli musimy dziękować Bogu, że nie dostaliśmy kolejnej, nakręconej na kolanach fabuły, możemy mówić o kryzysie. Jeśli nie wiary, to kina. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
"Gdzie jesteś, Bernadette? (2019)",6,"Wasza opinia na temat ""Gdzie jesteś, Bernadette"" może w dużej mierze zależeć od nastroju, w jakim będziecie tuż przed rozpoczęciem seansu. Jeśli na salę kinową wkroczycie z uśmiechem od ucha do ucha, prawdopodobnie docenicie komediodramat Richarda Linklatera za ciepły portret dysfunkcyjnej rodziny, satyrę na współczesny, zafiksowany na punkcie technologii świat, a także inspirującą opowieść o szukaniu siebie i dążeniu do samorealizacji. Jeśli jednak, nie daj Boże, będziecie mieć gorszy dzień, tytułowa bohaterka wyda się Wam najpewniej irytującą, zdziwaczałą zołzą, której od nadmiaru pieniędzy i wolnego czasu poprzewracało się w głowie. Zostaliście ostrzeżeni.       Cate Blanchett  Annapurna Pictures Bernadette Fox (Cate Blanchett) trudno nazwać duszą towarzystwa. Kobieta nie lubi wychodzić z domu i źle znosi interakcje z kimkolwiek spoza najbliższej rodziny. Wyjątkowo kiepsko dogaduje się z mieszkającą za płotem Audrey (Kristen Wiig) – nieformalną przywódczynią lokalnej społeczności, istną perfekcyjną panią domu. W wyniku eskalacji sąsiedzkiego konfliktu oraz nieoczekiwanych kłopotów z prawem bohaterka znajdzie się w końcu na życiowym zakręcie. Przyparta do muru zdecyduje się na ucieczkę. Jej zniknięcie, o dziwo, okaże się uzdrawiającym doświadczeniem dla całej familii Foksów. Nastoletnia córka Bee (debiutująca na wielkim ekranie Emma Nelson) odkryje nieznane dotąd fakty z przeszłości mamy. Pochłonięty pracą w Microsofcie mąż Elgie (Billy Crudup) zrozumie, że zaniedbał relacje z bliskimi. Z kolei sama Bernadette na nowo rozpali w sobie twórczą iskrę.  Linklater już w pierwszej scenie udziela odpowiedzi na zawarte w tytule pytanie. Przez resztę filmu tłumaczy, jak doszło do zaginięcia, a także jakie były jego konsekwencje. Przede wszystkim jednak próbuje przekonać publikę, że rozterki Bernadette są czymś więcej niż tylko fanaberią przedstawicielki osławionego 1% ludzkości – świetnie sytuowanej, odklejonej od rzeczywistości, ekscentrycznej artystki. Że nonkonformizm bohaterki zasługuje na tym większe uznanie w świecie, w którym ludziom łatwiej jest znaleźć wspólny język ze sztuczną inteligencją niż drugim człowiekiem. Z jednej strony ekranizacja powieści Marii Semple zachęca widzów, by nie spędzali życia na jałowym biegu i nie bali się spełniać marzeń. Z drugiej – trudno zignorować fakt, iż malownicza wegetacja Bernadette oraz późniejsza próba ziszczenia przez kobietę śmiałych planów są możliwe dzięki platynowej karcie kredytowej jej męża-milionera.       Emma Nelson,  Cate Blanchett  Annapurna Pictures To, że film ogląda się mimo wszystko bez sarkastycznego mruczenia pod nosem o problemach pierwszego świata, jest w dużej mierze zasługą poczucia humoru oraz wrażliwości Linklatera. Twórca ""Boyhood""  bez oporów żartuje z osobliwych zachowań tytułowej bohaterki. Jednocześnie ma w sobie dostatecznie dużo empatii dla pozostałych postaci. Audrey dostaje okazję, by odsłonić przed widzami drugie, znacznie przyjaźniejsze oblicze. Elgie dowodzi, że jest współczującym, zatroskanym partnerem, z kolei nieśmiała dotąd Bee wykazuje się hartem ducha i zdecydowanym charakterem.  Nie łudźcie się jednak: film Linklatera to przede wszystkim aktorska solówka Cate Blanchett. Rola neurotycznej, będącej nieustannie na skraju załamania nerwowego artystki przywodzi na myśl oscarową kreację z ""Blue Jasmine"". W przeciwieństwie do spłukanej snobki z dzieła Woody'ego Allena Bernadette znajdzie w sobie wreszcie odwagę, by odrzucić pozory i zmierzyć się z prawdziwym światem. Warto jej w tej konfrontacji kibicować."
Na bank się uda (2019),5,"Filmy o skokach na banki, poprzedzających je skomplikowanych przygotowaniach oraz grze w kotka i myszkę z policją to szczególny gatunek popkultury. Ich sukces zależy od balansu pomiędzy fanfaronadą twórcy, który poniekąd sam wchodzi w rolę złodziejskiego arcymistrza, a frajdą, którą musi podzielić się z widzem. I jak to w życiu oraz kinie zazwyczaj bywa, plan to lista rzeczy, które się nie udają.       Marian Dziędziel,  Adam Ferency,  Lech Dyblik  Natalia Szułdrzyńska Historię podniesiono z berlińskiej ulicy. Jej bohaterowie, wszyscy grubo po sześćdziesiątce, ukradli z banku na przedmieściach stolicy ponad 30 milionów euro, by następnie bez większego oporu sprezentować się policji. Sam przebieg skoku nie był tak istotny, jak pytanie o nieodgadnione motywacje bohaterów i właśnie wokół tej zagadki kręci się film Szymona Jakubowskiego. Oto trzej starsi panowie z Krakowa (Lech Dyblik, Marian Dziędziel, Adam Ferency) włamują się do skarbca jednego z banków inwestycyjnych, a gdy dobrą zabawę przerywają im antyterroryści, bez żalu wyciągają białą flagę. Wodzony za nos prokurator (Maciej Stuhr) zwraca się o pomoc do zresocjalizowanego w policyjnych strukturach hakera (Józef Pawłowski), ten zaś wprowadza nas do świata zaludnionego przez mściwych mafiozów, umoczonych polityków, piękne hakerki i dziarskich emerytów w kominiarkach.        Natalia Szułdrzyńska Czy pozornie bezowocny napad był spłatą mafijnego długu? Ofensywą przeciw skorumpowanym urzędnikom? Wyrazem desperacji? A może aktem antysystemowej rebelii? Na papierze to całkiem ciekawe pytania. Na ekranie jednak zadane są w tak apatyczny sposób, że nogi miękną, a powieki się zamykają. Jakubowski, architekt filmowego skoku, zna prawidła konwencji, kocha heist movies miłością szczerą, a po gatunkowym repozytorium porusza się swobodnie. Problem w tym, że sama struktura to za mało. Mnożenie kolejnych zwrotów akcji, nawlekanie pętelek intrygi i układanie piętrowych retrospekcji sprawdza się w momencie, gdy mamy komu kibicować, na kogo się wściekać i komu zazdrościć. Bohaterowie Jakubowskiego, mówiąc delikatnie, nie posiadają jednak cech dystynktywnych, chyba że mówimy o szałowej kitce Mariana Dziędziela, łotrzykowskim wąsiku Adama Ferencego oraz dziwacznej nadekspresji Macieja Stuhra. Z kolei sama intryga sprowadza się do przewidywalnych aktów podwójnej lojalności, bezustannych żartów z brodą oraz słownych utarczek pomiędzy bohaterami. Jeśli idzie o tę lingwistyczną szermierkę (i w sumie o każdy element scenariusza), nie jest to poziom ani olimpijski, ani amatorski, co bezpośrednio rzutuje na emocjonalną temperaturę filmu.  Historia facetów z marginesu, którzy rzucają wyzwanie wielkiemu kapitałowi, to nieodmiennie dobry pomysł na film. I gdzieś tę opowieść znajdziemy, można ją usypać ze skrawków dialogów, wyczytać z czułych scen międzypokoleniowej wymiany doświadczeń oraz kilku szelmowskich uśmiechów, za którymi kryje się ból. Zanim jednak wszystkie te przekomarzanki, ""subtelne psychologiczne rozgrywki"", kręcone na jałowym biegu sceny akcji oraz fabularne twisty ułożą się w jakąś prawdę o świecie, na bank będzie Wam wszystko jedno. Zupełnie jak na ekranie, wysiłek niewspółmierny do nagrody."
Magiczne noce (2018),5,"""Bela Lugosi’s dead"", śpiewa Peter Murphy z grupy Bauhaus w napisach końcowych ""Magicznych nocy"". Nic dziwnego: film Paolo Virzìego jest w końcu czymś w rodzaju epitafium - tyle że dla kina włoskiego. Reżyser opowiada o wampirze narodowej kinematografii, który stoi nad grobem, ale wciąż nie chce umrzeć, żywiąc się krwią stojących u progu kariery młodych i naiwnych. Prawda przeplata się z fikcją, mgiełka nostalgii z krytycznym tonem a artystyczna autobiografia z manifestem. Virzì patrzy wstecz, by wytyczyć drogę na przyszłość, ale ten impuls jest chyba jednak zbyt słaby, by doprowadzić do reanimacji.        Paolo Ciriello   Fabuła rusza latem 1990 roku w wieczór, gdy Maradona odebrał Włochom szansę na finał piłkarskich mistrzostw świata. W atmosferze narodowej porażki – i w tajemniczych okolicznościach – umiera filmowy producent Leandro Saponaro (Giancarlo Giannini). Policja zwołuje na posterunek trójkę młodych aspirujących scenarzystów, którzy byli ostatnimi osobami, z jakimi widział się denat. Prymusowaty Antonino (Mauro Lamantia), bezczelny Luciano (Giovanni Toscano) i neurotyczna Eugenia (Irene Vetere) muszą zeznać, jak trafili w tryby włoskiego środowiska filmowego i co doprowadziło ich do felernego wieczoru spędzonego w towarzystwie Saponaro. Kanwa filmowego śledztwa jest tu wybrana z premedytacją: Virzì inscenizuje bowiem dochodzenie w sprawie śmierci włoskiego kina.   ""Magiczne noce"" to zatem opowieść o tym, jak troje młodych pasjonatów wkracza w świat kina i doświadcza deziluzji: po początkowym zachłyśnięciu się wielkim światem i jego perspektywami przychodzą kolejne rozczarowania. Włoskie kino u progu lat 90. jest bowiem jedynie cieniem siebie z lat świetności. Zamiast arcydzieł mamy klepane taśmowo szmirowate produkcyjniaki. Jeden dawny mistrz siedzi w knajpie i od lat się do nikogo nie odzywa, drugi kryje się w piwnicy. Na okolicznościowym bankiecie eksseksbomba pokazuje byle komu, co ma pod sukienką, a za kulisami, w garderobie jakiegoś gwiazdora, zaczyna się prawdziwe #metoo. Imię Felliniego niby wciąż brzmi jak zaklęcie, a wizyta na jego planie jest niczym podróż na inną planetę, ale ktoś zaraz przypomina, że wielki Federico od lat nie znalazł wspólnego języka z widownią.         Paolo Ciriello W 1990 roku Virzì miał 26 lat, pierwszy film nakręcił w 1994, więc rozczarowanie Antonina, Luciana i Eugenii jest ewidentnym powidokiem jego własnych przeżyć. Satyra reżysera pozostaje jednak czuła. Choć twórca załamuje ręce, to nie przestaje kochać. Stąd wypełniający ekran arsenał smaczków, nawiązań, aluzji. Stąd lekki, komediowy ton. Motorem dla fabuły jest kryminalna zagadka, Virzì jednak trochę o niej zapomina, daje się pochłonąć przeszłości, jakkolwiek ambiwalentny byłby jego stosunek do niej. Ma to swoje plusy: bo miejscami ta machina dwuznacznej nostalgii faktycznie działa. Ale ma też minusy. Virzì plącze się bowiem w sieci anegdot i nie-zawsze-najwyższych-lotów karykaturek, meandruje. A zarazem skąpi przestrzeni, by bohaterowie mogli wyrosnąć ponad prostą typologię ""ty jesteś taki, a ty taka"". Ich nieuchronna przemiana jest więc arbitralna, ""napisana"", a nie pokazana. W przypadku filmu o trojgu scenarzystów brzmi to szczególnie ironicznie.   Podobnie jest z morałem filmu. Nie dość, że Virzì wypowiada go wprost, nie dość, że wkłada go w usta aż dwóch różnych postaci, to jeszcze nie do końca sam się do niego stosuje. Żeby uratować X muzę, twórcy powinni rzekomo ""wyjrzeć za okno"", porzucić puste konwencje i wziąć na warsztat ""prawdziwe życie"". Tymczasem ""Magiczne noce"" całą siłę czerpią właśnie z owych kinowych fantomów, z pogoni za smakiem dawnego kina. A potem marnują ją na ot, konwencjonalne włoskie komediowanie. Niestety: nawet jeśli Virzì odkrył klucz do skarbca z Wielkim Kinem, to nie jemu przyjdzie go otworzyć. "
Upiorne opowieści po zmroku (2019),6,"Dziennikarz Alvin Schwarz oraz ilustrator Stephen Gammell nie brali jeńców. Aby sprawić, by krnąbrne dzieciaki z Iowa spały przy zapalonym świetle, w kultowych ""Upiornych opowieściach o zmroku"" powołali do życia zastępy duchów, strachów na wróble, wilkołaków, a nawet kanibali i religijnych fanatyków. I podobnie jak seria bestsellerowych książek, jej filmowa adaptacja to destylat horroru dla najmłodszych – na dobre i na złe.       Zoe Margaret Colletti  Disney Double Dare You (DDY)Entertainment OneCBS FilmsSean Daniel Company1212 Entertainment  Tytułowe opowieści spisano krwią na stronach pamiętnika niejakiej Sary Bellows. Nieszczęśliwa za życia i mściwa po śmierci zjawa ma chrapkę na nowe pokolenie czytelników, a jej wspomnienia trafiają w ręce małoletniej fanki literatury grozy, Stelli (Zoe Margaret Colletti). Kiedy dziewczynka odkrywa, że, istotnie, pióro bywa ostrzejsze od miecza, staje do nierównej walki o życie swoich bliskich. Opasłe tomisko traktuje jak system wczesnego ostrzegania – materializujące się na pożółkłych stronach frazy to zarazem scenariusz niedalekiej przyszłości. ""Książki ranią i leczą"" – powtarza jak mantrę bohaterka. Cóż, częściej jednak ranią.  Podoba mi się bezceremonialność, z jaką scenarzyści traktują swoich bohaterów. Zsyłają na nich wrzody pełne pająków, oślizgłe żywe trupy z powykręcanymi stawami oraz maszkary zainteresowane przede wszystkim zadawaniem bólu. Ożywione ilustracje Gammella – jak baba wodna z welonem przetłuszczonych włosów i napuchniętą gębą – mogą się przyśnić, a monstra z komputera są na tyle dobrze wyrenderowane, byśmy na pięć minut zawiesili niewiarę. Zagrożenie jest realne, stawka wysoka, czas ucieka. Szkoda zatem, że zarówno intrygujący koncept na ""literacką"" dramaturgię filmu, jak i narracja o sztuce spłodzonej przez zwichrowany umysł, zostały zamknięte w tak przeciętnej formie.        Gabriel Rush  Disney Double Dare You (DDY)Entertainment OneCBS FilmsSean Daniel Company1212 Entertainment         Zoe Margaret Colletti  Disney Double Dare You (DDY)Entertainment OneCBS FilmsSean Daniel Company1212 Entertainment         Austin Zajur  Disney Double Dare You (DDY)Entertainment OneCBS FilmsSean Daniel Company1212 Entertainment Andre Ovredal (""Autopsja Jane Doe"") jest dobrym rzemieślnikiem. Potrafi zainscenizować jedną czy drugą scenę. Wie, jak zbudować napięcie i wyciągnąć emocjonalną prawdę z młodych aktorów. Problem w tym, że jego wysiłki wyglądają jak część planu minimum. W kategorii rezolutnych detektywów z przymusu, Stella oraz jej przyjaciele przegrywają z ekipą ""Stranger Things"" czy ""Tego"" o kilka długości – i jest to wina leniwych scenarzystów, opatrujących dzieciaki pojedynczą cechą charakteru (jak widać, Guillermo del Toro wiosny nie czyni). Jeśli zaś idzie o wizualną tożsamość filmu, brakuje tutaj choćby jednej sceny, która wybiłaby się ponad średnią krajową kina grozy, a koncepcja estetyczna polega na skakaniu pomiędzy kilkoma ogranymi lokacjami: od oświetlonego krwistymi jarzeniówkami szpitala, po oplecione pajęczynami, wiktoriańskie zamczysko. Scenariusz wygląda na pospiesznie fastrygowany, nie ma w nim miejsca ani na szkic jakiejkolwiek relacji pomiędzy bohaterami, ani na ironię czy humor sytuacyjny. Jak na zbiór historyjek, których kilkanaście lat temu moglibyśmy wysłuchać przy ognisku, za mało tu werwy, narracyjnej energii oraz ekscytacji materiałem źródłowym.  Schwartz i Gammell wykonali swoje zadanie, ucząc dzieciaki, że poważne konsekwencje są następstwem jeszcze poważniejszych błędów. Z racji, że nas uczy tego upiorna codzienność, chyba potrzebujemy nieco silniejszych bodźców. Powiem to wprost: wynudziłem się na filmie Ovredala przeokrutnie, przez większość seansu balansując na granicy mikrodrzemki. I choć nie mam zamiaru krytykować twórców za błędy pionu marketingowego – w przeciwieństwie do samego filmu, promocja skierowana jest do starszych widzów – to bez szóstoklasisty w roli skrzydłowego może być ciężko."
Głos Pana (2018),4,"Nie sposób wyobrazić sobie bardziej niewdzięczny do przeniesienia na ekran materiał niż proza Stanisława Lema. Wydany w 1968 roku ""Głos Pana"", któremu autor nadał formę wspomnień genialnego matematyka pracującego nad odszyfrowaniem wiadomości z kosmosu, nie jest wyjątkiem od reguły. Dla profesora Hogartha, narratora i głównego bohatera, większe znaczenie niż przybliżanie szczegółów sensacyjnego odkrycia ma możliwość przedstawienia swoich poglądów dotyczących miejsca naszej cywilizacji we wszechświecie, etyki w badaniach wojskowych czy ograniczeń, jakie na rozwój nauki nakłada ludzka percepcja. György Pálfi nie rezygnuje wprawdzie z tych elementów, można jednak odnieść wrażenie, że w jego filmie pełnią one funkcję szumu w tle. Reżyser potraktował bowiem literacki pierwowzór tak swobodnie, że chwilami trudno rozpoznać go w jego dziele.         KMH FilmQuiet Revolution Pictures Niedochowanie wierności oryginałowi może oczywiście prowadzić do twórczego rozwinięcia tematu. Niestety to nie ten przypadek. Punkt widzenia Pálfi ogniskuje w postaci pochodzącego z Węgier Pétera (Csaba Polgár). Młody mężczyzna, który przybywa do Ameryki, by odnaleźć zaginionego przed laty ojca, słynnego profesora matematyki, nie jest bohaterem posiadającym jakąkolwiek moc sprawczą, lecz naszym przewodnikiem po świecie przedstawionym i nośnikiem (post)pamięci. Z nieodłącznym aparatem fotograficznym przemierza kolejne biblioteki i muzea, z dostępnych w archiwach skrawków informacji odbudowując portret nieobecnego rodzica i rekonstruując (na tyle, na ile jest to możliwe) wydarzenia, w których brał on udział. Ujawnia się tu absurdalne poczucie humoru twórcy ""Taxidermii"": jako że porzucona przez naukowca kobieta nie najlepiej przyjęła perspektywę wychowywania samotnie dwóch synów, młody mężczyzna nie dysponuje nawet zdjęciem – wszystkie rodzinne fotografie zostały bowiem skrupulatnie ocenzurowane za pomocą nożyczek.         KMH FilmQuiet Revolution Pictures Na szczęście dzięki długim godzinom spędzonym na przeczesywaniu bibliotecznych i muzealnych archiwów oraz filmom dokumentalnym dostępnym na YouTubie Péterowi udaje się wypełnić tę lukę. Nowoczesna technologia, idąca ręka w rękę z mediami oraz  stanowiąca nieodłączny element życia bohaterów, staje się w ""Głosie Pana"" obiektem krytyki. Reżyser bardziej niż na tytułowym projekcie skupia się na reinterpretowaniu historycznych wydarzeń, ich zrozumienia przez opinię publiczną w zależności od faktów, jakimi dysponuje, czy perspektywy, z jakiej jednostka poznaje wydarzenia. Tym samym ustrój komunistyczny, którego reżimu Péter i jego rodzina mieli okazję doświadczyć na własnej skórze, dla jego wychowanego w USA przyrodniego brata jest abstrakcyjną wizją rodem z powieści science fiction. Przy okazji Pálfi wbija  szpilę tropiącym sensacje blogerom. Stara się przy tym, aby jego film skierowany był nie tylko do entuzjastów dowiadywania się ponurych rzeczy z trudnych książek, ale też tych, którzy wolą mniej wysublimowane rozrywki, jak kopulacja czy picie piwa z puszki. Niestety próba połączenia problematyki dzieła Lema z absurdalnym dowcipem węgierskiego twórcy przyniosła dość groteskowy, a przez to męczący efekt. "
Toy Story 4 (2019),8,"Parafrazując Franca Maurera: czasy się zmieniają, ale ""Toy Story"" zawsze jest na szczycie. Najnowsza, nakręcona po blisko dekadzie przerwy czwarta część przygód Chudego i Buzza zbiera entuzjastyczne recenzje, a także lada moment przekroczy granicę miliarda dolarów wpływów z box office'u. Długowieczność serii to jeszcze jeden dowód na to, że animacje Pixara (do spółki z dziełami właściciela studia - Disneya) zajmują szczególne miejsce w popkulturze oraz sercach widzów. Są niczym zabawki z pokoju Andy'ego - przekazywane, by nieść radość, z pokolenia na pokolenie. Historie, które z wypiekami na twarzy śledziliśmy jako dzieci na ekranach kin, dziś dzięki płytom Blu-ray i serwisom streamingowym dostarczają podobnych emocji naszym pociechom. Filmowy krąg życia trwa.         Disney/Pixar  Strategię czarodziejów z Pixara można podsumować słowami: najpierw klasa, potem kasa. Twórcy nie śpieszą się z kręceniem sequeli swoich hitów. Kupony odcinają tylko wtedy, gdy uda im się znaleźć artystyczne uzasadnienie, by kontynuować daną historię. W przypadku ""Toy Story 4"" było to wyjątkowo trudne wyzwanie. Każdy, kto widział trzecią część, wie przecież, że stanowiła ona idealne zwieńczenie losów ferajny zabawek: równie gorzkie co czułe, przesycone melancholią, wzruszające do łez nawet dorosłych. Czwarty film ma coś jeszcze do dodania, ale proponuję traktować go raczej jako epilog sagi, a nie jeszcze jeden wielki finał. Romantyczne postscriptum będące okazją do przeżycia ostatniej przygody w towarzystwie ukochanych postaci.  Paliwem dla fabuł kolejnych rozdziałów ""Toy Story"" były zawsze emocjonalne rozterki szeryfa Chudego. Kowboj przechodził trudne chwile, gdy w otoczeniu pojawiła się nowa atrakcyjna zabawka, a także kiedy jego właściciel Andy dorósł i zapomniał o swoich podopiecznych. Tym razem wewnętrzna szamotanina bohatera przywodzi na myśl dylematy kamerdynera Anthony'ego Hopkinsa z klasycznych ""Okruchów dnia"". Oto Chudy - dostrzegający dotąd sens istnienia wyłącznie w służbie dzieciom - dostaje szansę, by zadbać w końcu o własne szczęście. Lalka spotyka przypadkowo pastereczkę Bo Peep, z którą niegdyś łączyło ją gorące uczucie. Ukochana przeszła zaskakującą metamorfozę, stając się  niezależną, silną kobietą przewodząca grupie porzuconych zabawek. Zanim jednak Chudy zdecyduje, jak pokierować dalszym życiem, będzie musiał uratować z opresji swojego pobratymca i podopiecznego, Sztućka. Pomoże mu w tym wierny kumpel Buzz Astral oraz nowo poznani znajomi z objazdowego lunaparku.        Disney/Pixar  ""Toy Story 4"" to po trosze melodramat, komedia i awanturnicze kino akcji. Hymn na cześć przyjaźni, opowieść o terapeutycznej sile dziecięcych zabawek, a zarazem roztapiający serce film o pragnieniu bycia kochanym i potrzebnym. Zrealizowany, jak John Lasseter przykazał: efektownie, z lekkością i olbrzymią dawką empatii nawet dla czarnych charakterów. Slapstickowe żarty idą pod rękę ze scenami rodem z horrorów wytwórni Hammer, a momenty wzruszenia sąsiadują z obrazami działającymi jak pigułka adrenaliny. Ów natłok atrakcji ma niestety jedną wadę: sprawia, że część ważnych postaci z poprzednich filmów zostaje tu zmarginalizowana. Najbardziej szkoda mi Buzza, który błąka się po drugim planie, próbując (za radą Chudego)  wsłuchać się w swój wewnętrzny głos. Jego perypetie są zabawne, ale trudno je nazwać pełnowartościowym wątkiem.  Jak zauważył niedawno genialny miliarder oraz filantrop Tony Stark, częścią każdej podróży jest jej koniec. Ekranowa odyseja Chudego trwała blisko ćwierć wieku i miała nieoceniony wpływ na to, jak zmieniła się w tym czasie mainstreamowa animacja. Teraz nadeszła chyba idealna chwila, by dzielny szeryf przekazał odznakę następcy i udał się na zasłużoną emeryturę. Statusu nierdzewnego klasyka kina nikt mu nie odbierze. "
Maiden (2018),5,"Oglądając dokument ""Maiden"", wielokrotnie zadawałem sobie pytanie, czemu kino postacią głównej bohaterki zainteresowało się dopiero teraz. Historia Tracey Edwards wygląda bowiem jak wyjęta z hollywoodzkiego scenariusza. Kobieta dorasta w szczęśliwej rodzinie klasy średniej na południu Anglii. Jej rodzice to postacie  nietuzinkowe: matka próbuje swoich sił w samochodowych wyścigach, ojciec jest inżynierem, konstruktorem i wynalazcą. Rodzinne szczęście kończy się, gdy ojciec Tracey umiera – dziewczyna ma wtedy dziesięć lat. Nie dogaduje się z nowym ojczymem, wylatuje ze szkoły w wieku szesnastu lat i wyrusza w podróż stopem po Europie. W Pireusie zaciąga się jako stewardessa na statek – co okaże się przełomowym wydarzeniem w jej życiu.        New Black Films Edwards wspina się na kolejne szczeble kariery w zdominowanym przez mężczyzn świecie żeglugi wielkomorskiej. W 1989 roku decyduje się na tyleż odważny, co szalony ruch – razem ze złożoną wyłącznie z kobiet załogą startuje na jachcie Maiden w Whitbread Round the World Race, wyścigu jachtów dookoła świata.   Kobiecej załogi nikt nie traktuje poważnie. Media donoszą o jej starcie w wyścigu w tonie protekcjonalno-kpiącym. Kobietom trudno znaleźć sponsorów. Komentatorzy spekulują, czy Maiden uda się w ogóle ukończyć pierwszy etap wyścigu. Udaje się znacznie więcej. Kobieca załoga pokazuje, że zna swój fach nie gorzej niż męscy koledzy. Z każdym etapem traktowana jest coraz bardziej poważnie – zwłaszcza po tym, gdy udaje się jej wygrać jeden z etapów wyścigu. Choć ostatecznie Maiden nie wygrywa całości, wychodzi ze starcia z tarczą i przechodzi do historii.  Biografia Edwards jest niezwykła, film ""Maiden"" taki nie jest. To dość przeciętny i schematyczny dokument. Jest zrobiony całkiem solidnie – w miarę sprawnie opowiada historię i oddziałuje na emocje widzów: miejscami przeżywamy wyścig sprzed trzydziestu lat, jakbyśmy go oglądali na żywo. Twórcy wykonali też imponującą pracę na archiwach, także tych prywatnych, dających wgląd w filmowe zapisy życia rodziny Edwards przed jej żeglarską karierą.         New Black Films Temat został jednak potraktowany dość naskórkowo, wiele interesujących wątków w ogóle nie zostało poruszonych. Rozumiem, że główną bohaterką dokumentu jest Edwards, ale szkoda, że praktycznie nie dowiadujemy się niczego o pozostałych członkiniach załogi – a spodziewam się, że one także miałyby coś ciekawego do powiedzenia. Choć jednym z głównych wątków filmu jest walka grupy kobiet z protekcjonalnymi, seksistowskimi stereotypami, to trochę zabrakło refleksji nad tym, co ich sukces zmienił w kwestii kulturowych wzorców płci na przełomie lat 80. i 90. W jednym z przytoczonych w filmie wywiadów z 1989 roku Edwards mówi, że nie czuje się feministką, nienawidzi tego słowa i po prostu chce pokazać, że ""dziewczyny też mogą się ścigać na morzu"". Ciekawe, czy dzisiaj rozumie swój udział w wyścigu podobnie. Interesujące byłoby też zobaczyć, jak od 1989 roku zmieniła się obecność kobiet w podobnych wyścigach i czy Maiden przetarło szlaki kolejnym żeglarkom.  Twórcy, uciekając od tych wszystkich pytań, zostawiają nas z historią, która wygląda, jakby została wyjęta ze sportowego filmu z Hollywood – o jednostce, której nikt nie dawał szans, która mimo wszystko jest w stanie udowodnić swoją wartość i zamknąć usta wszelkim krytykom. Problem w tym, że dokument, opowiadając podobną historię, nie jest w stanie aż tak zaangażować emocji odbiorców jak fabuła. Mógłby za to bardziej sproblematyzować temat, ukazać wszystkie jego społeczne konteksty – co niestety twórców ""Maiden"" nie interesowało."
Wilk w owczej skórze 2 (2019),4,"Po tym jak Szary pokonał bezwzględnego Ragira i odzyskał serce pięknej Bianki (oraz wilczą postać), wydawało się, że bohaterom pozostało już tylko żyć długo i szczęśliwie. Mimo dzielących ich różnic wilki i owce zamieszkały obok siebie, pod przewodnictwem Szarego tworząc zgodną wspólnotę. Niestety, taka sielanka nie mogła trwać długo. Wiadomo, że zawsze znajdzie się ktoś, kogo cudze szczęście w oczy kole — w tym przypadku wataha żyjących na uboczu Mrocznych Wilków. Silnym, choć niezbyt rozgarniętym drapieżnikom od dawna marzy się soczysta baranina na kolację (a także na obiad, na śniadanie i jako przekąska między posiłkami). Ich przywódca, zniesmaczony zaburzeniem znanego mu porządku, postanawia więc przywrócić naturalny stan rzeczy, w którym to wilki są zabójcami, a owce ich ofiarami. Gatunkowa solidarność każe mu wprawdzie zaproponować Szaremu układ, zaznacza jednak, że odrzucenie propozycji jest równoznaczne z wypowiedzeniem wojny.         CTB Film CompanyWizart Animation Choć wszystko wskazuje na to, że w starciu z wrogim stadem przyjaciele nie mają większych szans, nie tracą ducha. Z entuzjazmem rozpoczynają budowę fortyfikacji i ćwiczą sztuki walki. Postępy są jednak mizerne, a na domiar złego szybko okazuje się, że ktoś sabotuje ich działania. Zwierzęta muszą więc nie tylko przygotować się do odparcia ataku, ale też zidentyfikować szpiega. Podobnie jak pierwsza część ""Wilk w owczej skórze 2"" próbuje bawić i uczyć, pod zabawnymi dialogami i slapstickowymi wywrotkami przemycając lekcję o koleżeństwie i odnajdywaniu wspólnego języka na przekór dzielącym bohaterów różnicom. Twórcy znów nie silą się na oryginalność (tym razem zamiast z ""Króla Lwa"" ściągają przede wszystkim z ""Asterixa""), co gorsza, wychodzą chyba z założenia, że młodemu widzowi (ani oglądającym z nim film rodzicom lub opiekunom) nie zależy na suspensie, bardzo szybko zdradzają bowiem zakończenie. Od tej pory seans sprowadza się już tylko do oczekiwania na banalny finał, które upływa na odhaczaniu kolejnych łatwych do przewidzenia zwrotów akcji.        CTB Film CompanyWizart Animation          CTB Film CompanyWizart Animation          CTB Film CompanyWizart Animation Dla równowagi autorzy polskiej wersji językowej starają się aż za bardzo, ale na ich nieszczęście nie wychodzi z tego nic dobrego. Doprawdy nie wiem, co reżyser dubbingu chciał osiągnąć, włączając do dialogów finezyjne żarty o pączkach z dziurką, efekt jest jednak raczej żałosny aniżeli śmieszny. Być może odpowiedzialny za dialogi Grzegorz Drojewski wyszedł z (dość ryzykownego) założenia, że dzieciaki skupią się na akcji i nie będą się przysłuchiwać temu, co mówią bohaterowie. Idąc tym tropem, można jakoś zrozumieć chęć przypodobania się starszym widzom, którzy zrozumieją aluzje do aktualnych wydarzeń, trudno jednak uznać, że żart się udał. Potraktowanie żyjących w pokoju owiec i wilków jako metafory społeczności LGBT+ wydaje się obliczone na wywołanie oburzenia wśród bardziej konserwatywnych odbiorców. Wkładając w usta postaci teksty o gender i wegetarianizmie, twórcy poruszają się po linii najmniejszego oporu, cynicznie wykorzystując sytuację mniejszości, a przy okazji nie pozwalają wybrzmieć słowom, które młodzi widzowie powinni zapamiętać.   Istnieje oczywiście prawdopodobieństwo, że za tym niezbyt fortunnym tłumaczeniem dialogów stał szlachetny cel pokazania, iż demonizowane przez niektóre media i polityków gender nie jest żadną złowrogą ideologią. W końcu kto powiedział, że wielkie wilcze łapska są stworzone do bicia słabszych i nie mogą tworzyć szydełkiem wymyślnych ściegów? Jeśli jednak tak było, jest to iście niedźwiedzia przysługa."
Pavarotti (2019),7,"W mojej ulubionej scenie filmu frontman U2 Bono wspomina współpracę z tytułowym bohaterem przy koncercie charytatywnym z cyklu Pavarotti and Friends. W 1995 roku tenor zwrócił się do zespołu z prośbą o napisanie piosenki, którą mogliby wspólnie wykonać podczas występu w jego rodzinnym mieście Modena. Tego, by utwór ""Miss Sarajevo"" powstał na czas, pilnowała zaprzyjaźniona z pieśniarzem włoska gosposia rockmana. Codziennie rano przy śniadaniu kobieta dopytywała pana domu o postępy w pracach nad kompozycją. Pewnego dnia Pavarotti w asyście ekipy telewizyjnej złożył U2 niezapowiedzianą wizytę. Przed kamerami wymógł na członkach grupy obietnicę, że wezmą udział w jego dobroczynnym show. Na archiwalnym nagraniu widzimy, jak uradowany Luciano czochra grzywkę Bono niczym wujek przekomarzający się z niesfornym siostrzeńcem. W tym na poły żartobliwym, na poły władczym geście odbija się barwny charakter artysty: jego apodyktyczność, poczucie humoru, charyzma oraz niezwykły urok osobisty. Dokument Rona Howarda pokazuje, że Pavarotti żył tak jak śpiewał - pełną piersią.  W myśl zasady, by o zmarłych mówić dobrze albo wcale, reżyser nie skupia zanadto na mrocznych kartach z życiorysu legendarnego pieśniarza. O jego niezliczonych małżeńskich zdradach, mało eleganckim zachowaniu w stosunku do podwładnych czy kontrowersjach, jakie wzbudzał wśród kolegów po fachu, mówi się w filmie zdawkowo, czasem wręcz mimochodem, bez cienia tabloidowej ekscytacji. Nawet pierwsza żona, którą bohater po blisko 40 latach porzucił w aurze skandalu dla znacznie młodszej kochanki, woli wspominać, jak karmiła przebywającego w szpitalu tenora ulubionym makaronem, niż prać przed kamerą rodzinne brudy. ""Pavarotti"" to przede wszystkim hymn na cześć artysty, który wyprowadził muzykę operową z zatęchłych salonów na stadiony i szczyty list przebojów. To również poruszający portret filantropa wykorzystującego międzynarodową sławę do pomocy słabszym, spisanym na straty.  ""Pavarottiego"" ogląda się z nostalgią, niczym pocztówkę z wakacji znalezioną przypadkowo w szufladzie ze szpargałami. Potraficie sobie wyobrazić, że 800 milionów widzów na całym świecie oglądałoby dzisiaj relację na żywo z koncertu, podczas którego wykonywane byłyby arie z ""Toski"" i ""Turandot""? Albo że album z muzyką klasyczną znalazłby się w zestawieniu Billboardu wyżej niż nowe płyty Eda Sheerana, Cardi B i Taylor Swift ? A uwierzylibyście, że współcześni gospodarze topowych amerykańskich talk show daliby się pokroić, byle tylko w ich audycji zagościł włoski śpiewak? Howard przypomina, iż Pavarotti był nie tylko genialnym wokalistą, ale również fascynującą osobowością medialną: królem dowcipu, Wezuwiuszem pozytywnej energii, czarującym uwodzicielem, któremu nadprogramowe kilogramy dodawały jedynie seksapilu. Człowiekiem z niepohamowanym apetytem na życie, a zarazem wiecznie niezadowolonym z siebie pracoholikiem. Jak słusznie zauważa Bono  (będący swoją drogą najciekawszym rozmówcą reżysera), Pavarotti żył muzyką. Przelewał w nią swoje emocje i doświadczenia, radości i rozczarowania, zwycięstwa oraz porażki.    Howard - twórca ""Willowa"", ""Apolla 13"" i ""Pięknego umysłu"" - uchodzi za wzór  solidnego hollywoodzkiego rzemieślnika. Nie udziwnia, nie eksperymentuje, tylko dostarcza widowni sprawdzony towar. Zgrabnie przeplata ze sobą gadające głowy oraz archiwalne nagrania. Bawi publikę niezliczonymi anegdotami, ale także edukuje, przybliżając tajniki warsztatu tenora. Nawet jeśli w operze byliście ostatni raz na szkolnej wycieczce, a nazwisko Pavarottiego kojarzycie głównie z opowieści rodziców, obejrzycie ten film z zainteresowaniem. "
Przynęta (2019),6,"Powracają w filmie Marka Jenkina obrazy ryb zaplątanych w sieci, skorupiaków wierzgających w pułapce bez wyjścia. Bohaterowie, członkowie niewielkiej społeczności rybackiej u wybrzeży Kornwalii, uwalniają je z taką czułością, jakby sami musieli walczyć o każdy haust powietrza. Żadnych gwałtownych ruchów, to tylko gentryfikacja.       Isaac Woodvine,  Edward Rowe  Early Day Films Martin, rybak z dziada pradziada, znosi turystyczną apokalipsę gorzej niż cała reszta. Grający go kornwalijski komik Edward Rowe, z żelazną brodą, twarzą przypominającą zaciśniętą pięść i łapami niczym bochny chleba, wygląda jak wyciosany w litej skale. Wystarczy spojrzeć na jego zafrasowane oblicze, wyczuć pulsującą pod grubą skórą wściekłość, by zrozumieć, o co toczy się gra. Martin stoi na straży wielowiekowej tradycji i z przerażeniem obserwuje, jak umiłowana rzeczywistość osuwa się w nicość. Brat zamienia swój kuter w statek wycieczkowy, syn szczerzy się na widok wielkomiejskich dziewczyn, zaś dom, który go wykarmił, staje się naraz pensjonatem dla okupanta. A więc wojna - od spontanicznej partyzantki, po klasowy konflikt na pełną skalę.  Chociaż Martin prowokuje oczywiste skojarzenia z wszystkimi błędnymi rycerzami literatury i kina, Jenkin nie przedstawia go jako małomiasteczkowego superherosa i nie przyznaje mu wyższej, moralnej racji. Jego film to imponująca panorama świata odchodzącego w przeszłość, w której monochromatyzm pozostaje kwestią formalną, a nie intelektualną. Reżyser widzi w postępującej gentryfikacji naturalną kolej rzeczy - pokazuje zagrożenia związane z napływem bogatej ludności na prowincję, lecz nie demonizuje tego procesu, nie pogrzmiewa z wysokości na establishment. Nadaje to jego bohaterowi tragiczny rys, zaś w jego adwersarzach pozwala dostrzec kogoś więcej niż bezosobową tłuszczę. Oczywiście, jako rodowity Kornwalijczyk, serce ma po odpowiedniej stronie, lecz jest na tyle świadomym filmowcem, by nie boksować na oślep.       Isaac Woodvine  Early Day Films Pomimo tej subtelności - kiełkującej paradoksalnie na gruncie ultraekspresyjnego aktorstwa oraz przyciężkich środków stylistycznych - naprawdę ciężko mi pogodzić się z estetyczną koncepcją filmu. Nakręcona staroszkolnym boleksem na szesnastomilimetrowej taśmie ""Przynęta"" wygląda momentami, jakby Murnau i Maddin stroili sobie żarty z Kena Loacha. Ekspresjonistyczna gra światłem i cieniem, chropowata faktura obrazu, kolejne ukłony wobec radzieckiej szkoły montażu, zabiegi rodem z kina niemego oraz dialogi rozegrane wyłącznie na kontrujęciach składają się na cały festiwal przedwojennych atrakcji. Jasne, wszystko to bardzo efektowne, stanowi jakąś metaforę piasków czasu i pasuje do opowieści o płonącym raju. Będę się jednak upierał, że jest najzwyczajniej w świecie męczące.  ""Przynęta"" staje się w konsekwencji czymś wewnętrznie sprzecznym. Społecznikowski żar zostaje tutaj przygaszony kinem przez monstrualne K, zaś całość - choć imponująca formalnie , doskonale zagrana i nieoczywista w wymiarze krytycznym - zamienia się w filmoznawczy quiz z oczywistymi odpowiedziami."
Szybcy i wściekli: Hobbs i Shaw (2019),6,"O tym, jak daleko zajechali ""Szybcy i wściekli"", niech zaświadczy niemożliwa gatunkowość tegorocznego spin-offu. W ""Hobbs i Shaw"" samochodowe kino akcji zostaje pożenione ze szkatułkową operą mydlaną, thriller szpiegowski łączy siły ze slapstickiem spod znaku ""kopa i piąchy"", a tryskający słownymi zniewagami buddy movie zwiera się w uchwycie z podskórnie moralistycznym sci-fi. Last but not least: dostajemy pełnoprawną superbohaterszczyznę, karykaturalną dalece bardziej niż te czy inne Marvele. Znany z pierwszego planu Vin Diesel znika, a ekran przejmują jego – równie łysi, jeszcze szybsi i jeszcze silniejsi – dotychczasowi rywale. Hamulce w tej serii dawno poszły do kosza. Nie liczcie więc na umiar, przestańcie zważać na granice fantazji, zapomnijcie o prawach fizyki. Nie będą Wam potrzebne.       Dwayne Johnson,  Jason Statham  Universal Pictures O pierwszym spotkaniu Hobbsa i Shawa (patrz: ""Szybcy i wściekli 7"") pewien biurowiec, gdyby tylko mógł, wolałby pewnie zapomnieć. Teraz ci dwaj zawodnicy muszą zewrzeć szyki – dla dobra ich najbliższych i całego świata. Zanim do tego dojdzie, równoległy montaż dowcipnych przeciwieństw dobitnie przekona nas, że każdy z nich prędzej samodzielnie spuści łomot wszystkim zbirom w mieście niż znajdzie z drugim wspólny język. Gdy gra zacznie toczyć się o życie siostry jednego z nich i, bagatela, o losy ludzkości, różnice między mężczyznami nie tyle pójdą w niepamięć, co zsumują się w śmiercionośną (dla worogów) kombinację. Dla nas zaś owe różnice napędzą karuzelę śmiechu i cyrkową rozróbę.  Jeśli sądzicie, że trafiliście do oddychającego testosteronem akcyjniaka rodem z lat 80., macie rację - ale tylko częściową. Momentami nie brakuje ""Hobbsowi i Shawowi"" uroku ""Szklanej pułapki"" czy ""Zabójczej broni"". Wszelako czasy zobowiązują, różnice muszą się pojawić. Rzeczonej siostrzyczce (cudownie zadziorna Vanessa Kirby), utalentowanej agentce MI6, której Hobbs i Shaw pomogą ujarzmić bioinżynieryjnego wirusa, stały scenarzysta serii Chris Morgan również nie skąpi zwinności i sprytu. Nie tylko kobiece heroiny napędzają tę kumpelską komedię. Na drodze samoańskiego giganta (Dwayne Johnson) i śliskiego brytola (Jason Statham) staje Bad Guy z prawdziwego zdarzenia – znany temu ostatniemu ""czarny Superman"", technologicznie wzmocniony, kuloodporny cyberprzestępca Brixton (Idris Elba). Posthumanistyczny z ducha kult człowieka-maszyny zostaje ukazany jako eugeniczna religia z nietzscheańskim nadczłowiekiem w miejscu Boga. Mówiąc krótko: zdaniem Brixtona słabsi mają zginąć. Świątynią tego kościoła byłaby stojąca za Brixtonem wszechmocna korporacja. Bądźcie jednak spokojni – od początku wiadomo, kto tu jest fałszywym bożkiem.        Vanessa Kirby  Universal Pictures Niebezpieczną więź z technologią skontruje oczywiście stara dobra więź rodzinna. Odpowiedzialny za całość David Leitch niby boleje jeszcze nad prawdą definiowaną przez bogatych i nad klimatycznym kryzysem, lecz ostatecznie niespecjalnie zaprząta sobie tymi kwestiami głowę. Bardziej zajmuje go celebracja wypracowanego na przestrzenii serii konserwatywnego kodeksu. Gdzieś między Czarnobylem a brzegami Samoa trwa globalny spisek technologiczny, po ulicach Londynu ganiają roboty, korporacje znieszktałcają fakty, a wirusy grożą armagedonem, lecz w domach Hobbsa i Shawa bez zmian: rodzina nadal zajmuje pierwsze miejsce.  Jeśli przesada jest cnotą, Leitch powinien zostać kanonizowany. W posiadającym dwa zakończenia, 134-minutowym ""Hobbs i Shaw"" wszechobecny suchar słowny i boleśnie przeciągnięte żarty sytuacyjne akompaniują niemożliwie wysokim stawkom. O ile środkowy palec wystawiony logice i zdrowemu rozsądkowi zawsze stanowił znak rozpoznawczy tej cudownie rozbuchanej serii, to brak spójności wizualnej i bolesna nieprzejrzystość miejsca, czasu i pogody w doklejonym półgodzinnym finale każą zapytać, czy bohaterowie nie trafili przypadkiem do Trójkąta Bermudzkiego.        Idris Elba  Universal Pictures Kiedy skupiamy się na dwójce tytułowych rywali, kiedy radośnie między nimi iskrzy, wówczas ""Hobbs i Shaw"" działa. Johnson i Statham najlepsi są na krótkim dystansie: zarówno jeśli mowa o długości wypluwanych dowcipów, jak i o rozróbie w zwarciu. Gdy jednak twórca ""Johna Wicka"" i ""Atomic Blonde"" rezygnuje z komedii fizycznej, by wypłynąć na suchego przestwór oceanu, lub gdy zakochuje się w CGI i udaje drugiego Michaela Baya, wtedy ""Hobbs i Shaw"" przypomina blockbusterowy produkcyjniak, jakich wiele. Wybuchów widzieliśmy przecież tysiące, Hobbsa i Shawa mamy tylko dwóch. Kiedy zaciskają pięści, na bezdechu czekam na pierwszy cios; kiedy ratują świat, tylko wzruszam ramionami."
Kraina szkła (2018),6,"Zobaczyć jedną duńską produkcję dla dzieci to jak zobaczyć wszystkie. Ich poziom jest równy jak od linijki: film w film mamy przezroczysty styl, przezroczyste aktorstwo i przezroczysty pragmatyzm. Nie, żeby było w tym coś złego. To w końcu filmy dla dzieci, a nie dla kinofili czy nawet masowego widza. Ot, taka tam praca u podstaw: proste historie z prostym przesłaniem, które nie kompromitują się w próbach równania do najmniejszego wspólnego mianownika. Zamiast filmowego cukierka – filmowe warzywka, ciut mdłe, ale jednak zdrowe.       Flora Ofelia Hofman Lindahl,  Albert Rudbeck Lindhardt  Pilotfilm  ""Kraina szkła"" przykłada ten styl do konwencji fantasy. ""Te orki i lodowe kryształy to nie dla mnie"", mówi główny bohater Jas (Albert Rudbeck Lindhardt), kiedy kolega zaprasza go do gry w planszówki. Ale to tak jakby chłopak podpisywał swój scenariuszowy los. Zaraz zajrzy bowiem do stodoły, gdzie czyhają dwie uciekinierki z zupełnie innej bajki: młoda Neia (Flora Ofelia Hofman Lindahl) i stara Alva (Vigga Bro), dwie ukrywające się przed pościgiem elfki. Skandynawski nastoletni spleen spotyka więc skandynawski folklor i ani Jas, ani Neia nie wyjdą z tego spotkania tacy sami. Wiadomo.  Wyalienowany, smutny chłopiec wychodzi ze swojej skorupy dzięki spotkaniu z nadprzyrodzonym bytem? Scenariusz ""Krainy szkła"" korzysta ze schematu tak klasycznego, że w zasadzie to ów schemat (a nie duet Jeppe Vig Find – Marie Dalsgaard Rønn) jest scenarzystą filmu. A skoro historia pisze się sama, cały numer polega na sposobie jej podania. Twórcy stawiają na powściągliwy realizm, na bladą paletę kolorów i proste portrety psychologiczne. Trzymają się blisko ziemi, nie dając się porwać co bardziej nadprzyrodzonym aspektom fabuły. Cała fantastyka figuruje tu w niedopowiedzeniu, w dyskretnej sugestii, dzięki czemu w centrum pozostają wdzięczni, naturalni młodociani aktorzy. Ogląda się to więc leciutko i bezboleśnie.        Flora Ofelia Hofman Lindahl,  Albert Rudbeck Lindhardt  Pilotfilm Pod tym płaszczykiem konwencji kryje się opowieść o poważniejszych sprawach: o empatii dla innego, o przepracowaniu straty (Jas tęskni za zmarłą matką), o naprawianiu rodzinnych relacji. Otoczka fantasy – jak to w kinie dla dzieci – jest więc tylko pretekstem do podprowadzenia ""życiowego"" morału. Za sukces Find i Rønna trzeba uznać fakt, że udaje im się zrobić to w sposób nienachalny, bez protekcjonalnego pokazywania paluszkiem. Ta reżysersko-scenariopisarska powściągliwość ma jednak wadę: twórcy szkicują historię tak delikatnie, że umyka im jej pełen potencjał. Gdyby wyraźniej nakreślić konflikt, maznąć portrety bohaterów pełniejszymi kreskami, pozwolić lepiej wybrzmieć kontekstom – wyszedłby porządny film, kropka. A tak mamy jedynie porządny film dla dzieci. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Yung (2018),7,"Basy rozłupują czaszkę, alkohol leje się strumieniami, nazwy substancji psychoaktywnych układają się w nowy alfabet, zaś każda impreza to slalom pomiędzy słupami półnagich ciał. Witajcie w Babilonie! To trochę Berlin, a trochę młodość.  Przewodniczkami po bujającym się do rytmu ciężkiego techno mieście są cztery nastolatki. Jana (Janaina Liesenfeld) uprawia seks za pieniądze, ale tylko po szkole, w końcu porządek musi być. Joy (Joy Grant) handluje narkotykami, ale lubi pokombinować dla zysku, czasem miesza kokainę z cukrem i solą. Lesbijka Emmie (Emily Lau) obnosi chmurną minę i generalnie jest w rozsypce, lecz dawki GHB odmierza na tyle precyzyjnie, by dożyć kolejnego dnia. O Abbie (Abbie Dutton) można powiedzieć jedynie tyle, że ma ręce, nogi, tułów i głowę. Wszystkie żyją na wiecznym rauszu, budzą się na permanentnym kacu i, mówiąc delikatnie, nie kują pomnika trwalszego niż ze spiżu. ""To ten moment, gdy jesteś przekonany, że nie dożyjesz trzydziestki"" – zapewniają.  Debiutujący za kamerą niemiecki aktor Henning Gronkowski traktuje podobne deklaracje bez charakterystycznego dla podobnych filmów protekcjonalizmu. Podąża za optyką bohaterek i przejmuje ich wrażliwość, dzięki czemu ""Yung"" nie jest ani moralizatorską połajanką, ani pornografią nastoletniego cierpienia. To raczej zapis imprezowej rutyny w niemal hermetycznej rzeczywistości – wyczyszczonej z problemów socjalno-bytowych, pozbawionej dorosłych, pełnej dzieciaków zafiksowanych w błędnym kole alkoholowo-narkotycznej jatki oraz odrodzenia z popiołów. To również nakręcona bez pudła relacja z piekła dojrzewania – w warstwie formalnej inteligentnie podkreślająca nadwrażliwość bohaterek (sporo ciekawych pomysłów na wykorzystanie kamery z ręki); w warstwie emocjonalnej spełniona dzięki naturalnej grze aktorskiego kwartetu. Kapitalna jest zwłaszcza Lau w roli Emmie – jej bohaterka zwykle przypomina gotowe do ataku, rozjuszone zwierzę, lecz chwile, w których zrzuca pancerz, są festiwalem delikatności, czułości i empatii.   Degrengolada, spleen, Instagram, rozmowy o niebie i chlebie, definiowanie własnej seksualności, wieczny i bezkrwawy spór z rówieśnikami. Wszystko oblane neonowym światłem, zasnute oparami dymu, ociekające piwem. Słowem – nihil novi. Widzieliśmy to w kinie dziesiątki razy, z naturalistycznymi scenami seksu włącznie – nie zszokują nikogo, kto zjadł zęby na filmach Larry’ego Clarka (""Dzieciaki"", a zwłaszcza ""Ken Park""). Nie szkodzi. Estetycznie chybiony pomysł na interludia w postaci ""gadających głów"" sprawdza się o tyle, że w jasny sposób eksplikuje reżyserskie intencje. Głos bohaterek jest czysty i donośny, a ich historia mówi sama za siebie. W zgodzie z płynąca z filmu refleksją, naprawdę nie ma się czym przejmować: kiedyś będzie lepiej."
Yuli (2018),6,"Na pierwszy rzut oka ""Yuli"" wydaje się jedną z wielu opowieści typu ""od zera do bohatera"". Nawet fakt, że oparto ją na prawdziwych wydarzeniach, nie jest niczym nadzwyczajnym. A jednak film różni się od innych. Jest dziełem konceptualnym z nietypową strukturą – co okupione niestety zostało spójnością historii i emocjonalną głębią.  Bohaterem ""Yuliego"" jest Carlos Yunior Acosta Quesada, baletmistrz o światowej renomie. Urodził się w Hawanie, w ubogiej rodzinie kierowcy ciężarówki. Jego babka była niewolnicą. Choć miał talent, taniec długo nie był jego pasją. To, że w końcu otworzyły się przed nim wrota kariery, zawdzięczał uporowi ojca i życzliwości kilku osób związanych z baletem. Dzięki nim rozwinął swoje możliwości i oczarował publiczność w Stanach Zjednoczonych, Wielkiej Brytanii i w innych centrach tanecznego świata. Nie obyło się jednak bez wyrzeczeń, upadków i cierpienia. Choć nie zawsze to on płacił za możliwość realizowania swojego potencjału i wzniesienia się ponad ograniczenia narzucone mu przez jego niskie pochodzenie społeczne.  Nie jest to szczególnie oryginalna historia, co nie zmienia faktu, że sama w sobie mogła stać się podstawą wciągającego filmu. Walczenie o marzenia, pokonywanie kłód rzucanych przez los – to motywy, które nigdy się nie znudzą. Jednak Icíar Bollaín postanowiła porzucić utarty szlak i poeksperymentować z materią filmową. Przede wszystkim zrobiła wszystko, by zatrzeć granice między fikcją a rzeczywistością, nie rezygnując przy tym z typowo filmowych form budowania i prowadzenia narracji. Stąd Carlos Acosta jest nie tylko protagonistą ""Yuliego"", ale również jedną z jego gwiazd. Gra samego siebie podczas prób ze swoim zespołem. Przygotowuje właśnie przedstawienie inspirowane własnym życiem. Oprócz niego w tancerza wciela się jeszcze dwóch aktorów: Edlison Manuel Olbera Núñez (w scenach z dzieciństwa Acosty) i Keyvin Martínez (kiedy tancerz jest już młodym dorosłym na drodze ku sławie).  Bollaín miesza plany czasowe, łączy zdjęcia archiwalne z fabularyzowanymi rekonstrukcjami. Obok scen realistycznych znajdują się wizualne fantazje. Ba, czasami te same wydarzenia pokazywane są podwójnie: raz w formie czystej filmowej fabularyzacji, drugim razem poprzez taniec w scenach z prób przedstawienia Acosty. Czyni to z ""Yuliego"" dzieło intelektualnie niezwykle ekscytujące. Pokazuje bowiem, jak różne filmowe materiały mogą razem tworzyć coś będącego jednocześnie wymysłem twórców i rzeczą bliską temu, co miało miejsce w rzeczywistości. Trudno zresztą do końca stwierdzić, kto tak naprawdę jest autorem tego dzieła. Acosta, który przecież kreuje niejako swoje życie na nowo, kiedy dokonuje transferu autobiografii na język tańca? Bollaín, która korzystając z przefiltrowanych wspomnień tancerza, tworzy własną wersję jego życiowej podróży?  Szkoda że nie wszystkie elementy tej skomplikowanej artystycznej konstrukcji łączą się ze sobą bezproblemowo. Reżyserce nie udało się utrzymać wewnętrznej spójności. Scenki fabularne egzystują niejako w równoległej rzeczywistości do wstawek tanecznych. Obok świetnych sekwencji znaleźć można i takie, które zdają się jedynie naprędce skleconymi kopiami stereotypowych elementów każdej opowieści o drodze ""od zera do bohatera"". Na takiej konstrukcji filmu tracą też bohaterowie. Poza samym Acostą i jego ojcem żadna inna postać nie wydaje się w pełni ukształtowaną autonomiczną jednostką. Najbardziej odbija się to na jednej z sióstr tancerza, której życie naznaczone było zmaganiami z chorobą psychiczną.  Nie można więc ""Yuliemu"" odmówić ciekawego podejścia do tematu. Nie sposób jednak nie snuć przypuszczeń, że bez tych formalnych eksperymentów powstałby film może bardziej stereotypowy, za to emocjonalnie o wiele mocniej rezonujący z publiką."
Plażowy haj (2019),6,"Plan to lista rzeczy, które się nie udają. Moondog (Matthew McConaughey) ma tego świadomość, więc od ciepłych kapci woli wycie do księżyca. Wżeniony w bogatą rodzinę Minnie (Isla Fisher) buja się po plaży z fosforyzującym boomboxem, pali kilogramy zioła, przejmuje scenę w podrzędnych barach karaoke i kleci – zazwyczaj genialną – poezję. To facet, z którym trudno się utożsamić, ale którego łatwo zrozumieć, zwłaszcza jeśli czytało się bitnikowską prozę albo widziało chociaż jedną ""stonerską"" komedię – ulepiony z liści konopii i strzelający bon-motami jak z pepeszy monolit. Korci mnie, żeby zaspojlować: to już w zasadzie wszystko.         Grisbi Productions, LeVice FilmsIconoclastAnonymous Content Brak skomplikowanej trajektorii uczuć mógłby razić w bergmanowskiej psychodramie o wylewaniu łez do zlewu. Ciężko jednak czynić z tego zarzut wobec gatunku, któremu subtelny hołd składa Harmony Korine. Kiedyś portretował ludzi z marginesu i spacerował amerykańskim ""pasem rdzy"" (""Gummo""). Później przerzucił się na awangardowe eksperymenty, do których trudno było podejść na trzeźwo (""Trash Humpers""). Wreszcie zaś – pochylił się nad nowym pokoleniem, strojąc sobie żarty z estetyki lukrowanego popu (""Spring Breakers""). W ""Plażowym haju"" (niezdarnie przetłumaczony ""Beach Bum"" oznacza, ni mniej, ni więcej, plażowego menela) czuć echa tamtych filmów. I choć ich rebeliancka energia ustąpiła miejsca refleksjom szacownego klasyka, stawiane przez reżysera pytania wciąż są intrygujące. To centralne – czy prawdziwa sztuka może wykiełkować tylko na gruncie buntu przeciw społecznym normom – wprawia w ruch fabularną machinę.         Grisbi Productions, LeVice FilmsIconoclastAnonymous Content Korine rzuca to pytanie mniej więcej tak, jak Moondog pustą flaszkę. Zajmuje go przez parę minut, gdyż w kolejce czekają już kolejne atrakcje: nocne imprezy na jachtach, poetycko-raperskie slamy, chmurki puszczane z gigantycznych skrętów, twarze wyłaniające się z marihuanowego dymu. Ramą opowieści jest wątek upadku bohatera na rzeczywiste, socjalno-bytowe dno. Ale i ten motyw potraktowany jest pretekstowo: reżyser tak mocno wierzy w charyzmę Moondoga, że zapomina zbudować wokół niego jakiś świat. McConaughey jest w roli plażowego menela wyborny, choć – umówmy się – obsadzono go nieco zbyt leniwie. Przegina się, wodzi błędnym wzrokiem po niebie, wertuje katalog ulubionych gestów, tików i skrętów tułowia. Otaczająca go galeria zblazowanych dzikusów – od potwierdzającego swój popkulturowy wizerunek Snoop Dogga po nadpobudliwego Zaca Efrona – sprawdza się nieźle przy odpalaniu komediowych fajerwerków, lecz jest zbyt płaska nawet na satyrę.    Składa się to wszystko na film, który można sprowadzić do pojedynczej sceny dogorywającej imprezy, jednej maksymy o czerpaniu energii z życiowych turbulencji, do jednego uśmiechu upalonego bohatera. Cała reszta, choć sprawia przyjemność, nie prowadzi nas w interesujące miejsca. Zaskakująca czułość, którą dostrzeżemy w scenach pojednania bohatera z córką oraz nocnej eskapady z żoną, pozostaje więc obietnicą bez pokrycia. Z kolei poetycki żar, który tli się w sercu Moondoga – dobrą beką po blancie. "
W deszczowy dzień w Nowym Jorku (2019),6,"Punkt wyjścia jest prosty: para studentów przyjeżdża na jeden dzień do Nowego Jorku. Ona (Elle Fanning) ma przeprowadzić wywiad ze znanym reżyserem (Liev Schreiber). On (Timothée Chalamet) chce zorganizować dla niej romantyczny wieczór, unikając przy tym swojej dominującej matki mieszkającej w metropolii. Los sprawia jednak, że ścieżki bohaterów rozchodzą się, a każde z nich spotyka kolejne postacie, z którymi rozmawia o życiu, sztuce, miłości, związkach. Razem tworzy to coś na kształt filmowego fraktala.       Elle Fanning,  Timothée Chalamet  Jessica Miglio ""W deszczowy dzień w Nowym Jorku"" składa się więc z serii autonomicznych scenek rodzajowych, w toku których bohaterowie wymieniają się po prostu mniej lub bardziej neurotycznymi uwagami. Nie brzmi to na rzecz szczególnie skomplikowaną w realizacji. A jednak, oglądając film trudno jest się pozbyć wrażenia, że Woody Allen zdecydowanie zbyt nonszalancko podszedł do zadania. Są takie momenty, w których aż prosi się, by reżyser ""wycisnął"" z aktorów dużo więcej. Tymczasem Allen zadowala się tym, że odtwórcy ról nie pomylili się w swoich kwestiach. Rach, ciach i przechodzi do kolejnej sceny.  Niestety, przez to mniej znani członkowie obsady wyglądają na niezdarnych amatorów. Bardziej doświadczeni aktorzy zaś muszą się mocno starać, by uniknąć wrażenia braku profesjonalizmu, a i tak ich bohaterowie miejscami są toporni, przeszarżowani, niezręczni. A wystarczyło się nie śpieszyć, zrobić kolejny dubel (lub dwa) i większość rzucających się w oczy niedoskonałości udałoby się wyeliminować.   Z drugiej strony, być może Allen wierzył, że jego film będzie czymś więcej niż po prostu sumą swoich części. I miał trochę racji. Im dłużej bowiem trwa seans ""W deszczowy dzień w Nowym Jorku"", tym mniejszą uwagę zwraca się na wady realizacyjne. Delikatny humor tworzy zaskakująco przyjemną atmosferę. Zaś kolejne rozmowy przykuwają uwagę swoją retoryką, zachęcając do refleksji nad światem.       Timothée Chalamet,  Selena Gomez  Jessica Miglio Allen pokazuje, jak wielka jest potęga słowa. Kilka zdań zawierających intrygujące i trafne spostrzeżenia na temat życia i sztuki sprawia, że nagle film jako całość zaczyna wydawać się głębszy, mądrzejszy, warty uwagi. Wątki z reżyserem, scenarzystą i gwiazdorem tworzą fascynujący obraz ulotności kina, ale i jego hipnotyzującej mocy, która niczym sieć pająka chwyta naiwnych, aż tracą rozeznanie w tym, co naprawdę się w życiu liczy. Zaś scena rozmowy głównego bohatera z matką to wisienka na torcie – mistrzowsko poprowadzona wymiana zdań odsłaniająca głęboko skrywane procesy psychologiczne, które wpływają na to, kim jesteśmy i jak się zachowujemy.  ""W deszczowy dzień w Nowym Jorku"" jest więc kolejną psychoanalityczną podróżą Allena do jądra neurozy. I choć w żadnym razie nie można go zaliczyć do grona najbardziej udanych dzieł reżysera, to spokojnie mogę go uznać za jego najlepszy film od czasu ""Blue Jasmine""."
The Lodge (2019),8,"Horrory, a przynajmniej te ufundowane na niewierze w czystość dziecięcego serca, straszą nas obrazami małoletnich demonów, psychopatów i sadystów. W filmach austriackiego duetu Severin Fiala-Veronika Franz wektor jest odwrotny – to dzieci mają problemy z zaufaniem, co, wbrew pozorom, wydaje się jeszcze bardziej przerażające. Pamiętacie ""Widzę, widzę"", w którym para blond cherubinków przekuła wątpliwości co do tożsamości swojej matki w barbarzyńską grę? A więc w ""The Lodge"" osierocone przez matkę dzieciaki łypią spode łbów na nową dziewczynę swojego ojca – jak dopowiedział im wujek Google, cudownie ocalałą z religijnej sekty. Wspólne wczasy w odciętym od świata domku letniskowym? Brzmi jak świetna zabawa.  Film otwiera jeżące włosy na głowie ćwiczenie z tzw. ""nastroju miejsca"". Kamera prześlizguje się po wnętrzu drewnianej chaty: po zakurzonych meblach, miejscami osmalonych ścianach, skromnych draperiach, wreszcie – po figurkach z plastiku zastygłych w konwulsyjnych pozach. Wyeksploatowany przez kino grozy motyw domku dla lalek, wykorzystany ostatnio chociażby w wybitnym ""Hereditary. Dziedzictwie"", jest tutaj fundamentem równie ciekawej metafory. To nie opowieść o marionetkach w szponach sił nieczystych, lecz o ludziach uwięzionych w swoich własnych głowach. I tak jak cały domek jest w istocie labiryntem pokiereszowanego umysłu, tak w spowitych mrokiem pokojach kryją się głównie niewyegzorcyzmowane demony przeszłości; tej wciąż żywej oraz tej bardziej odległej, w zależności od tego, kto akurat wymierza sprawiedliwość za fantomowe krzywdy.  Źródła tegoż bólu nie są dla twórców tak interesujące, jak jego efekt uboczny, czyli gorliwa wiara. I podobnie jak św. Sebastian, który spoglądał na kingowską Carrie w chwilach największego upodlenia, zerkająca na bohaterów ze ściany Najświętsza Panienka raczej nie jest zwiastunem światłości wiekuistej. To głębokie przekonanie o własnej racji, umocowane w mechanizmach psychologicznych oraz emocjonalnych, jest u Franz i Fiali głównym straszakiem. I gdyby odrzeć całość z ornamentów kina grozy, zostałaby nam historia o strachu oraz resentymencie jako pożywce dla ekstremizmu. Riley Keough jest zresztą kapitalna w roli nowej macochy dzieciaków i bez trudu przemieszcza się pomiędzy wspomnianymi poziomami interpretacyjnymi. Paliwem horroru jest tutaj w dużej mierze jej fizyczność: mętne spojrzenie, niepewny chód, werbalna nadekspresja, momenty dziwnego zawieszenia pomiędzy jawą a snem.  Twórcy z aptekarską precyzją dobierają gatunkowe chwyty, samokontrola to zresztą sedno ich strategii artystycznej. Zazwyczaj wystarczy im igła niskiego dźwięku, przesterowany wrzask, urwane nerwowe smyczki, by zasygnalizować niestabilność bohaterów, a nam zapewnić palpitacje serca. Filmowa przestrzeń również zainscenizowana jest tak, że nogi miękną. To trochę chatka z baśni, skrojone pod alegorię miejsce ""poza czasem"", ale też nawiedzony dom z pożółkłego katalogu kina grozy. Słowem – idealna arena do psychomachii wagi ciężkiej. Patrzcie, patrzcie, będzie się działo!"
Najlepsze lata (2018),7,"Widziałem już wystarczająco dużo filmów, by wiedzieć, że nie było lepszego czasu i miejsca na dojrzewanie niż Ameryka lat 90. Cola miała wówczas najsłodszy smak, raperzy smażyli najtłustsze bity, a Nintendo tworzyło najlepsze gry (SNES forever!). Debiutujący za kamerą Jonah Hill nie robi zbyt wiele, by zmienić tę optykę. Nie szkodzi – ""Najlepsze lata"", nawet jeśli utwierdzają nas w przekonaniu, że lepiej już było, są bezpretensjonalne jak pocztówka z wakacji i beztroskie jak przejażdżka na desce.       Na-kel Smith,  Sunny Suljic,  Olan Prenatt,  Gio Galicia,  Ryder McLaughlin  Waypoint EntertainmentA24  Hill, rocznik 83, dorastał w Kalifornii, która bujała się do rytmu kawałków N.W.A i drżała po trzęsieniu ziemi spowodowanym eskalacją napięć na tle rasowym. Ten świat, liżący rany po sprawie Rodneya Kinga, krwawych zamieszkach i potężnej recesji, istnieje gdzieś poza kadrem. W centrum reżyser ustawia dzieciaka o chmurnym spojrzeniu, z burzą gęstych loków na głowie i tajfunem pod czaszką. Grający go Sunny Suljic dał popis rebelianckiej ekspresji w grze ""God of War"", w której wcielał się w postać bezlitośnie musztrowanego spadkobiercy boskiej potęgi. Tutaj, choć obnosi podobną minę, ma nieco inne pragnienia: chciałby znaleźć uznanie w oczach nowo poznanych kumpli, doświadczyć pierwszych erotycznych uniesień, zarobić na parę jordanów i nauczyć się paru trików na deskorolce. Moment, w którym godziny bezowocnych treningów wreszcie przynoszą skutek, to jedna z najpiękniejszych scen dziecięcej ekscytacji w kinie ostatnich lat.  Film Hilla rozpoczyna inna, lecz naładowana podobną kinetyczną energią, scena: na małoletniego bohatera spada grad ciosów jego starszego brata. Nakręcona jest w statycznym ujęciu, czuć zarówno impet kolejnych uderzeń, wzbierającą agresję napastnika, jak i dramatyczną bezradność ofiary. To trochę obietnica bez pokrycia. Hill jest oczywiście na tyle świadomym i inteligentnym twórcą, by zdejmować od czasu do czasu różowe okulary. Jednakże zabawa wektorami rodzinnych relacji oraz rozgryzanie ich charakteru to w jego filmie jeden wielki blef; sfera potraktowana nieco zbyt powierzchownie, sprowadzona do kilku obyczajowych scenek oraz paru umoralniających rozmów (w buty mentora wchodzi tu jedyny ambitny deskorolkowiec na kwadracie). Szkoda zwłaszcza niedogotowanego wątku relacji z bratem – jak zawsze wybitny Lucas Hedges zamienia swojego bohatera w rozpędzoną kulę nienawiści, we wnętrzu której tli się autentyczne i gorące uczucie.        Olan Prenatt,  Ryder McLaughlin  Waypoint EntertainmentA24 Deska, pizza, kumple, browar, wreszcie – uraz głowy, pierwszy seks, dziwne tabletki od pana doktora, ucieczka przed policją. Hill dorzuca kolejne anegdoty do opowieści, której słuchaliśmy już dziesiątki razy, często w lepszym wydaniu. Czyni to jednak z taką literacką lekkością, tak dużą świadomością filmowej materii i z pomocą tak naturalnych, młodych aktorów, że zarzut dyskontowania naszej nostalgii raczej nie przejdzie Wam przez gardło. Nawet jeśli mamy dzisiaj lepszą colę, tłustsze bity i fajniejsze gry."
Fighter (2019),2,"Życzliwi recenzenci przekonują, iż trzeba ""Fighterowi"" dać fory ze względu na trudne okoliczności, w jakich powstawał. Przypomnijmy: w ubiegłym roku w trakcie zdjęć z realizacji filmu (znanego wówczas jako ""Klatka"") wycofała się część producentów oraz odtwórca jednej z głównych ról. Prace na planie zostały przerwane i przez moment wydawało się, że przedsięwzięcia reanimować się już nie da. Zepchnięty do narożnika reżyser-debiutant Konrad Maximilian nie poddał się: napisał na nowo scenariusz, włączając do niego nakręcone wcześniej sceny. Obsada została częściowo wymieniona, kamery poszły w ruch i oto z półrocznym poślizgiem ""Fighter"" zmierza wreszcie do kin. Przypomina jednak boksera, który ledwie uszedł z życiem z poprzedniej walki: z pogruchotanymi kośćmi, zdekompletowanym uzębieniem i kawałkiem ucha przyszytym w złym miejscu. Wciąż oddycha, ale do walki na ringu się nie nadaje.       Marcin Różalski,  Mikołaj Roznerski,  Krzysztof Kosedowski,  Piotr Stramowski  Łukasz Bąk  Nie wiem, jaki był oryginalny pomysł na historię i jak poważnym uległa ona zmianom z powodu kłopotów na planie. Finalny scenariusz sprawia jednak wrażenie, jakby jego autor oberwał po głowie o jeden raz za dużo. Fabuła jest dziurawa jak ser szwajcarski, emocjonalnie płaskie, jednowymiarowe postaci zachowują się niedorzecznie, a sporą część dialogów zainspirował chyba facebookowy fanpage ""Suchar codzienny"" (Jak nazywa się dziecko urodzone dziś? Zdziś). Zaczyna się tak: znany zawodnik MMA Tomek (Piotr Stramowski) odmawia walki w klatce z dawnym kumplem, bokserem Markiem ""Pretty Boyem"" Chmielnickim (Mikołaj Roznerski). Nie wiedzieć czemu, ukochana bohatera (Aleksandra Szwed) widzi w jego decyzji dowód na to, że Tomek zupełnie nie liczy się z jej potrzebami.  Nawet nie wiesz, jak ma na imię moja najlepsza przyjaciółka - stwierdza z wyrzutem dziewczyna i odchodzi. Oczywiście w objęcia rywala. Rozpad związku w połączeniu z kryzysem kariery skłaniają Tomka do porzucenia Warszawy i wyjazdu na prowincję. Mężczyzna zamieszkuje w opuszczonym hangarze i wraz z ojcem zarabia na życie przy wyrębie lasu. Pewnego dnia bohater wdaje się przypadkowo w konfrontację z młodocianymi rzezimieszkami, w efekcie czego wchodzi w posiadanie trefnego towaru. Ani się obejrzy, gdy do jego drzwi zapuka lokalny mafiozo, domagając się zwrotu zagrabionego mienia.       Katarzyna Maciąg,  Wojciech Mecwaldowski  Łukasz Bąk  Sposób, w jaki reżyser splata ze sobą wątek bokserski i gangsterski, można skwitować jedynie krótkim ""że co?!"". Maximilian ewidentnie nie potrafi się zdecydować, jaki film kręci: surowy dramat sportowy ze szczyptą romansu czy raczej B-klasowe kino sensacyjne. Czego tu nie ma!  Walki przy ognisku. Przemyt narkotyków. Szorstka męska przyjaźń. Perspektywa pojedynku w Madison Square Garden. Nielegalny doping. Miłość znaleziona w rejonowej przychodni. Przerobiony na diner PKS na skraju lasu. Kot o imieniu Tomasz! Chaos pogłębia niekonsekwentne prowadzenie aktorów. Zasępiony Stramowski myśli, że występuje w poważnej historii, Roznerski i Wojciech Mecwaldowski są komiksowo wręcz przerysowani, z kolei grany przez Jarosława Boberka powiatowy bonzo wydaje się żywcem wyjęty z ""Reichu"" Władysława Pasikowskiego. Gwoździem do trumny ""Fightera"" okazuje się finałowy pojedynek: pozbawiony dramaturgii, wypełniony nieporadnie zamarkowanymi ciosami, zmontowany bez ładu i składu.       Piotr Stramowski  Łukasz Bąk  W jednej ze scen główny bohater stwierdza: życie jest jak w ringu. Padasz i albo wstajesz, naprawiasz błędy, idziesz dalej, albo zostajesz tam. Kręcąc swój pierwszy film, Maximilian pokazał, że jest wojownikiem. Cytując klasyka: po upadku potrafi wstać, zebrać ludzi i dalej grać. W kolejnym mógłby dowieść, że umie także reżyserować."
"I znowu zgrzeszyliśmy, dobry Boże! (2019)",5,"Pokuta zaliczona, winy odpuszczone. Burżuje z rodziny Verneuil zarobili w kinowych kasach wystarczająco dużo pieniędzy, by w glorii ulubieńców publiczności powrócić na ekrany. Tym razem patriarcha rodu Claude (Christian Clavier), zamiast kwestionować sens multikulturowej familii, stara się utrzymać swoich zięciów z różnych stron świata na francuskiej ziemi. Cóż, łatwiej powiedzieć niż zrobić.       Pascal N'Zonzi,  Noom Diawara,  Tatiana Rojo,  Chantal Lauby,  Elodie Fontan,  Christian Clavier,  Salimata Kamate  TF1TMCTF1 Films ProductionLes films du 24 Poprzednia część bazowała na koncepcie, który ostatni raz sprawdził się bodajże u Aleksandra Fredry - oto bóg ze scenariopisarskiej maszyny nakazał czterem córkom Verneuila stanąć na ślubnym kobiercu z czterema imigrantami. Tym razem to samo bóstwo, pochylone nad ciężkim losem małżonków, nakazuje im podjąć symultaniczną decyzję o wyjeździe z Paryża. Claude oczywiście nie może na to pozwolić (""nauczymy ich kochać Francję!"" - zapowiada triumfalnie), a twórcy sadzają go razem z widzem na tzw. karuzeli śmiechu. No i się kręci: raz beka z koloru skóry senegalskiego noworodka, to znów jakiś slapstickowy dzwon albo scena proszonego obiadu pełnego ksenofobicznych przytyków. Wszystko to widzieliśmy w oryginale i wszystko to pachnie naftaliną. I chyba tylko mnie ""wysublimowane"" komedyjki znad Sekwany przypominają kreskówki ze spadającym kowadłem.  Na szczęście, lekcje miłości do Francji mają kilka stopni zaawansowania. Twórcy dobrze wiedzą, że w dobie pochodów Czarnych Kamizelek nie wystarczy pokazać mima, pomachać bagietką i zachwalić mleko od krówek z zielonych pastwisk, by karuzela się kręciła. Rozbrajanie narodowych stereotypów przeprowadzają więc ze sporą precyzją i narracyjną zręcznością: dostaje się tu zarówno burżujom schowanym za parawanem frazesów o tolerancji, imigrantom próbującym stworzyć wewnętrzną hierarchię krajów urodzenia, a także biernemu państwu, które ugina się pod ciężarem społecznie sprzecznych interesów. Niektóre z żartów trafiają w dziesiątkę, inne - w drzewo obok. Wszystkie jednak składają się na całkiem zabawny, satyryczny portret kulturowego tygla. W centrum tego chaosu bryluje oczywiście Clavier - jego przerysowany Claude znów uosabia niezliczone grzeszki współczesnej Europy.       Ary Abittan,  Noom Diawara,  Chantal Lauby,  Christian Clavier,  Frédéric Chau,  Medi Sadoun  TF1TMCTF1 Films ProductionLes films du 24 Scenarzysta i reżyser Philippe de Chauveron musiał zdawać sobie sprawę, że jego film ma tyle wspólnego z obecną francuską rzeczywistością co ""Porwanie Baltazara Gąbki"", dlatego nawet nie markuje większych ambicji. Aktorów prowadzi pewną ręką, dramaturgię podbija w odpowiednich momentach, a gdy przychodzi do żartów, rzuca kostką i trzyma kciuki. Efekt jest nieco gorszy niż w pierwszej części, głównie za sprawą zajeżdżonego schematu, ale plan minimum został wykonany. Widzowie walą do kin drzwiami i oknami, liczby się zgadzają, Pan Verneuil masuje syty brzuszek. Pięć zdrowasiek i jakoś to będzie."
Król Lew (2019),6,"Dziś brzmi to jak żart, ale na początku lat 90. mało kto w Disneyu wierzył w sukces ""Króla Lwa"". Sceptycy byli przekonani, że inspirowany ""Hamletem"" musical o czworonożnych arystokratach z afrykańskiej sawanny przyniesie wytwórni wielomilionowe straty. Traktowana jako ryzykowny eksperyment animacja Roba Minkoffa i Rogera Allersa okazała się tymczasem najbardziej dochodowym filmem sezonu, zgarniając przy okazji dwa Oscary oraz trzy Złote Globy. W 2016 roku Biblioteka Kongresu umieściła utwór w rejestrze amerykańskiego dziedzictwa narodowego, przypieczętowując w ten sposób jego wyjątkowy status w popkulturze, a także w dorobku studia Myszki Miki. Ćwierć wieku po premierze oryginału hollywoodzki krąg życia zatoczył się. Na podbój ekranów zmierza remake ""Króla Lwa"", ale tym razem nikt nie wątpi już w powodzenie tej krucjaty. Renoma pierwowzoru w połączeniu z potężnym budżetem oraz dobrze naoliwioną machiną marketingową czynią z dzieła Jona Favreau bezpieczną inwestycję. I właśnie tak się je, niestety, ogląda: niczym zrodzony w tabelkach Excela, solidnie wykonany produkt globalnej korporacji. Pozbawiony większych potknięć, ale również magii, jaką przesycony był pierwszy film.        Disney Enterprises, Inc.  Tak, zdaję sobie sprawę z tego, że mój odbiór może być zniekształcony przez filtr nostalgii. Należę bowiem do pokolenia, które ""płakało po Mufasie"" i dla którego oryginalny ""Król Lew"" stał się jednym z formatywnych doświadczeń dzieciństwa. Nie wykluczam, iż na młodych widzach niemających styczności z filmem z 1994 roku widowisko Favreau zrobi równie duże wrażenie. Zwłaszcza, że reżyser do spółki ze scenarzystą Jeffem Nathansonem nie bawi się w rewizjonizm, tylko kopiuje - chwilami kadr po kadrze - klasyczną animację. ""Król Lew"" A.D. 2019 to wciąż opowieść o bolesnym pożegnaniu z dzieciństwem, mierzeniu się z dziedzictwem przodków i akceptowaniu cyklicznej natury życia. Dodane sceny - jak ucieczka Nali z Lwiej Skały, matrymonialne zakusy Skazy czy musicalowy przerywnik ""Spirit"" - nie wnoszą wiele do fabuły. Raczej niepotrzebnie ją rozwadniają.        Disney Enterprises, Inc.  Największe wątpliwości budzi jednak konwencja, w jakiej Favreau zdecydował się przedstawić tę ponadczasową historię. Baśniową umowność zastąpił bowiem realizm rodem z National Geographic. Tam, gdzie autorzy rysunkowego pierwowzoru pozwalali sobie na cudzysłów i szczyptę surrealizmu, twórcy zrealizowanego w całości przy pomocy komputerów remake'u są   boleśnie dosłowni. Różnicę w strategiach artystycznych widać chociażby w scenie, gdy zdradziecki wuj Skaza przy wtórze chóru hien wyśpiewuje swój plan przejęcia władzy nad Lwią Skałą. W filmie Minkoffa i Allersa był to iście wodewilowy numer, w którym można było dopatrzeć się inspiracji twórczością zarówno Busby'ego Berkeleya jak i Leni Riefenstahl. U Favreau mamy jedynie skakanie po skałach. To tak, jakby porównywać Cirque du Soleil z amatorskim zespołem pieśni i tańca!        Disney Enterprises, Inc.  Cyfrowe zwierzęta oraz wyczarowany z pikseli świat flory wyglądają oczywiście niczym milion dolarów. Ekranowa iluzja ekosystemu jest tak doskonała, że chwilami człowiek zastanawia się, dlaczego poczynań bohaterów nie komentuje z offu królowa dokumentów przyrodniczych, Krystyna Czubówna. Cały ten pokaz mocy kart graficznych mógłby szybko zamienić się w jałowy popis, gdyby nie stały za nim angażująca fabuła, wyraziste postaci oraz przebojowe piosenki. Wszystkie te składniki Favreau pożyczył jednak z oryginału. Do stworzonego przez niego duplikatu mam mniej więcej taki sam stosunek jak do Macieja Stuhra i Michała Pieli, którzy w nowym ""Królu Lwie"" użyczyli głosu Timonowi i Pumbie. Panowie odwalili kawał dobrej dubbingowej roboty jako para gadatliwych, pozytywnie nastawionych do życia kumpli głównego bohatera. Cóż z tego, skoro ich poprzednicy, Krzysztof Tyniec i Emilian Kamiński, byli bezkonkurencyjni."
Trafikant (2018),6,"Młody człowiek przyjeżdża do wielkiego miasta z prowincji, uczy się w nim zawodu i życia, przeżywa pierwszą miłość i inne inicjacje – to historia, którą wszyscy czytaliśmy i oglądaliśmy wielokrotnie. ""Trafikant"" to kolejny film, jaki ją opowiada. Jednocześnie miasto, w jakim rozgrywa się akcja, jest szczególne: to Wiedeń końca lat 30., w ostatnich dniach przed przyłączeniem Austrii do III Rzeszy i pierwszych po nim. ""To śmierdzące czasy"" – mówi na początku do bohatera spotkana na wiedeńskim dworcu starsza, pozornie szalona kobieta. Z każdą minutą przekonujemy się, że miała rację.        Tobis FilmARD Degeto FilmGlory FilmsEpo-Film Produktionsgesellschaft Na wszystkie inicjacje, jakie w dawnej stolicy habsburskiego imperium przechodzi młodych chłopak, Franz Huchel, cieniem kładzie się nazizm biorący Austrię w swój żelazny uścisk. Wielka historia interweniuje brutalnie w życie chłopaka, w jego pracę w małej trafice, w przyjaźnie i skomplikowaną relację, jaką buduje z ukochaną dziewczyną, emigrantką z Czech, Anežką. Zanim przybysz z prowincji zdąży się w pełni wdrożyć w miejską, pluralistyczną kulturę Wiednia, ta zostaje zdławiona przez nazistów.   Gdy Franz zaczyna pracę w trafice, można w niej kupić dzienniki mieszczańskie i socjalistyczne, a spod lady nawet pornografię. Do trafiki zachodzą zarówno stateczni mieszczanie, jak i wyglądający jak bolszewicki komisarz z czasów rewolucji październikowej, lokalny komunista ""Czerwony Egon"". Są klienci szukający narodowo-socjalistycznych tytułów oraz Żydzi. Wśród nich zaopatrujący się w swoje ulubione cygara doktor Zygmunt Freud.         Tobis FilmARD Degeto FilmGlory FilmsEpo-Film Produktionsgesellschaft Freud przedstawiony jest w filmie jako symbol dawnej, złotej epoki, gdy Wiedeń z jego kawiarniami, artystami, pisarzami i uczonymi był jedną z kulturalnych stolic świata. Epoki, której pierwszy cios zadała I wojna światowa, drugi upadek austriackiej republiki w 1934 roku, trzeci i ostateczny Hitler. Reliktem tych złotych czasów jest też właściciel trafiki, mentor i nauczyciel Franza, Otto Trsnjek, pozbawiony nogi weteran wielkiej wojny. W swojej codziennej postawie wyraża mądry, oddolny, ludowy liberalizm: nikogo nie osądza, wierzy w prawo do rozsądnej przyjemności, w świętość prywatności i relacji między sprzedawcą a jego oczekującym dyskrecji klientem. Nie toleruje tylko nazistów i ich pałkarskiego antysemityzmu. W nowej, nazistowskiej Austrii, tak jak dla doktora Freuda nie będzie miejsca dla tego wszystkiego, co reprezentuje Trsnjek.  ""Trafikant"" przejmująco pokazuje, jak upada względnie wolne społeczeństwo. Jak łatwo wyzwolić w ludziach demony. Jak niewiele trzeba, by człowieka bądź całą grupę ludzi – Żydów, komunistów – wykluczyć z cywilizowanego społeczeństwa i uczynić obiektem symbolicznej i realnej przemocy. Takie obrazy mają szczególnie niepokojącą aurę dziś, gdy względnie wolnościowy porządek wydaje się kruchy, jak już dawno nie był.        Tobis FilmARD Degeto FilmGlory FilmsEpo-Film Produktionsgesellschaft Jednocześnie niezły scenariusz ""Trafikanta"" zasługiwał na lepszą reżyserię. Jeśli oparta na ciekawym pomyśle historia nie wybrzmiewa w pełni na ekranie, to dlatego, że zbyt często wygląda jak przeciętny film telewizyjny. I to mimo tego, że reżyser często sięga po środki subiektywizujące filmową narrację: wiele scen to marzenia Franza, wyobrażającego sobie, iż w przełomowych sytuacjach zachowuje się dzielniej, niż w rzeczywistości. Ważną rolę odgrywają też sceny snów chłopca, jakie ten za radą doktora Freuda, skrzętnie zapisuje. Te sceny rozczarowują jednak najbardziej: brak im polotu, wyobraźni biegłości w onirycznej poetyce. Można tylko żałować, że tak trafiająca dziś do nas historia, nie znalazła się w rękach kogoś, kto zainscenizowałby ją sprawniej, wydobywając z niej cały smutek i grozę."
Diego (2019),9,"Było ich dwóch - Diego i Maradona. Ten pierwszy dziwił się światu jak dziecko i strzelał gole, jakby jutra miało nie być. Ten drugi kąpał się w konfetti i ogrzewał w świetle reflektorów, ale też osłaniał pierwszego własnym ciałem. W obiektywie wybitnego dokumentalisty Asifa Kapadii obaj są filarami tego samego, popkulturowego mitu. Awersem i rewersem jednej monety.        Diego Armando Maradona  Film4  Kapadia kręcił wcześniej filmy o brazylijskim mistrzu Formuły 1 Ayrtonie Sennie oraz diwie soulu Amy Winehouse, toteż nic dziwnego, że właśnie Maradona znalazł się na jego radarze. Senna i Winehouse byli ikonami swoich czasów, rezonans w popkulturze okazał się na tyle silny, by zamienić ich karierę w medialny spektakl, los z kolei dopisał do ich życiorysów tragiczną kodę. Historia Maradony też w pewnym sensie wydaje się zamkniętą księgą - kiedy w ubiegłym roku pokazywał środkowy palec nigeryjskim kibicom, przypominał relikt nieistniejącej epoki, w której podobne sytuacje uchodziły bogom futbolu na sucho. Kapadia traktuje go z większą empatią: pokazuje, że gdyby zachował się inaczej, oznaczałoby to wyzwolenie z więzów społecznego i kulturowego determinizmu. W przeciwieństwie do klasycznych dokumentalnych biografii, nie jest to origin story: okres dzieciństwa na ulicach Buenos Aires, gry w Boca Juniors, przymiarek do reprezentacji Argentyny, a nawet stażu w Barcelonie, reżyser traktuje zaledwie jako prolog. Zasadnicza część filmu to czas gry w barwach Napoli - to właśnie tam boski Diego próbował utrzymać równowagę na samym szczycie i to właśnie czas spędzony w Neapolu wydaje się kluczem do jego historii.       Diego Armando Maradona  Film4  Do stolicy Kampanii Maradona przybył jako najdroższy gracz w historii klubu. Tyle, że żaden odnotowany w kronikach futbolu fakt nie oddaje nawet ułamka prawdy. W lidze zdominowanej przez bogate zespołu z Mediolanu, Turynu i Rzymu, piłkarze oraz kibice Napoli, wyklinani od ""brudasów"" przybysze z dalekiego południa, byli etatowymi chłopcami do bicia, niemal każdy mecz kończył się erupcją agresji na tle klasowym. Maradona nie przybył do Neapolu jako najdroższy gracz w historii klubu - przybył jako wcielenie Chrystusa Zbawiciela, Najświętszej Panienki i paru innych członków świętej rodziny. Kiedy wysiadał z samolotu, ludzie przecierali oczy ze zdumienia. Gdy Napoli po raz pierwszy zdobywało mistrzostwo, malowali podobizny Diego w zubożałych dzielnicach, chrzcili dzieci jego imieniem, palili zbite z desek ""trumny"" Milanu i Juventusu. Ale że Neapol to również podwórko camorry, życie prywatne Maradony miało, mówiąc delikatnie, odwrotny wektor. Kapadia nie pogrzmiewa na niego z wysokości, nie bawi się moralizatora, nie ulega pokusie odmalowania fotogenicznego upadku. Pokazuje tylko bezustanny slalom pomiędzy kolejnymi tożsamościami: bożyszcza tłumów, przytłoczonego sławą sportowca, zachłyśniętego nocnym życiem dzieciaka oraz marionetki na usługach potężniejszych sił. I jak to w najlepszym kinie faktu bywa, tylko od nas zależy, jak będziemy hierarchizować te narracje.       Dalma Salvadora Franco,  Don Diego,  Diego Armando Maradona  Film4  Zrobione jest to wszystko tak, że szczęka bezustannie ląduje na podłodze. Reżyser ma zaplecze w fabułach, zaś o materii dokumentalnej myśli w kategoriach punktów zwrotnych oraz eskalacji napięcia. Chwyty rodem z najlepszego kina gatunków, od komedii, przez dramat rodzinny, po thriller, służą mu do budowania dramaturgii, z kolei nieprawdopodobna ilość (i jakość!) materiałów archiwalnych - do zacierania granicy pomiędzy fabułą a dokumentem. Domowe nagrania, odrestaurowane relacje ze spotkań włoskiej ligi, wywiady z biografami, trenerami, masażystami i Bóg wie, kim jeszcze, zapisy konferencji prasowych, wszechobecny głos narratorów z offu - wszystko składa się na opowieść pozbawioną szwów, fałszywych nut, zmontowaną z pełną świadomością tego, że dobry materiał broni się sam. O sam proces dokumentacji i selekcji nawet nie pytam - mam tylko nadzieję, że facet widuje czasem swoją rodzinę.       Diego Armando Maradona  Film4  Niektóre z tych obrazów znamy zresztą aż za dobrze. To ciekawe, że właśnie  naturalizowany Brytyjczyk kluczową metaforą w filmie uczynił słynny mecz Argentyny z Anglikami z 1986 roku. Dwa gole zdobyte wówczas przez Maradonę - jeden ręką, drugi po siedemdziesięciometrowym rajdzie - składają się na założycielski mit kolejnego superbohatera z uniwersum Asifa Kapadii. Właśnie wtedy, na gorącym Estadio Azteca w Meksyku, Diego zrobił to, do czego został stworzony. A Maradona - to, co do niego należało.  "
Yesterday (2019),7,"""Zawsze czułem, że jako scenarzysta staram się niczym Beatlesi nieść ludziom radość. Nawet, kiedy opowiadasz o poważnych sprawach, spróbuj przedstawić je w taki sposób, by miały one radosny kontekst. Chciałem pisać filmy, które mają na ludzi taki sam wpływ jak słuchanie umiarkowanie dobrej piosenki Beatlesów"" – wyznał niedawno w wywiadzie dla tygodnika ""Time"" Richard Curtis. Brytyjski autor jest przesadnie skromny. Jego ""Cztery wesela i pogrzeb"" oraz ""To właśnie miłość"" stały się dla gatunku komedii romantycznej tym, czym dla rock and rolla był album ""Sgt. Pepper's Lonely Hearts Club Band"" – kamieniem milowym, a także punktem odniesienia dla kolejnych pokoleń artystów. Jeśli więc autor ""Notting Hill"" wymyśla opowieść, w której kluczową rolę odgrywają utwory wielkiej czwórki z Liverpoolu, efekt może być tylko jeden: podwójna dawka przyjemności dla widza.        Himesh Patel  Universal Pictures  ""Yesterday"" to historia Jacka Malicka (Himesh Patel), który pracuje na pół etatu w supermarkecie, a po godzinach próbuje spełnić marzenie o staniu się supergwiazdą muzyki. Na razie nic nie wskazuje na to, że dopnie swego. Piosenki bohatera nie robią na nikim wrażenia, a jedyną osobą wierzącą bezgranicznie w jego talent, jest menedżerka, a zarazem najlepsza przyjaciółka Ellie (Lily James). Pewnego wieczoru na całym świecie dochodzi do chwilowej awarii prądu. Następnego dnia Jack budzi się w rzeczywistości, w której nikt oprócz niego nie zna piosenek Beatlesów. Czy to czary? Kolejny feralny eksperyment Ricka i Morty'ego? A może surrealistyczny sen? Piosenkarz nie zaprząta sobie głowy zagadkami wszechświata. Korzysta z okazji i nagrywa pod własnym nazwiskiem demo z największymi przebojami Lennona i spółki. Na efekty nie trzeba długo czekać. Zachwycony Ed Sheeran proponuje wspólną trasę koncertową, a węsząca zarobek wielka wytwórnia płytowa podsuwa pod nos lukratywny kontrakt.       Lily James,  Himesh Patel  Universal Pictures  Jedni dostrzegą w ""Yesterday"" satyrę na współczesny przemysł rozrywkowy, który zamienia artystów w sztuczne marketingowe twory, a ich twórczość w produkt. Show-biznes zyskuje na ekranie twarz gwiazdy ""Saturday Night Live"" Kate McKinnon. Balansując na granicy powagi i żartu, wciela się ona w diaboliczną, szczerą do bólu menadżerkę Debrę proponującą bohaterowi ""zatruty puchar sławy i pieniędzy"". Dzieło Curtisa oraz reżysera Danny'ego Boyle'a to również piękny hołd dla Beatlesów – zespołu, który w trakcie zaledwie ośmiu lat działalności zdołał nagrać niezliczoną ilość evergreenów oraz odmienić oblicze muzyki rozrywkowej. Debiutujący w kinie Himesh Patel okazuje się godnym interpretatorem dorobku legendarnego bandu. W ""The Long & Winding Road"" czaruje melancholijnym, ciepłym wokalem,  ""Hey Jude"" doprawia radosną słodyczą, by za chwilę w ""Help!"" uderzyć w ostrzejszy, bardziej rockowy ton. Niezależnie od tego, czy jesteście wyznawcami Beatlesów, po seansie trudno Wam będzie uwolnić się od ich piosenek.       Himesh Patel,  Ed Sheeran  Universal Pictures  ""Yesterday"" to jednak przede wszystkim baśń o miłości. W czasach, gdy za wyznaczniki sukcesu uważa się popularność, uznanie i fortunę, twórcy przypominają, że kluczem do szczęścia jest udane życie osobiste. Platynowa karta kredytowa oraz tłum rozhisteryzowanych fanek nie zastąpią rodziny i przyjaciół, z którymi można dzielić wszystkie radości i troski. Ob la di ob-la-da, life goes on. Banał? Być może, ale Curtis z Boyle'em wiedzą, jak go sprzedać, by nawet najbardziej cyniczny widz nie kręcił nosem. Siłą filmu – prócz obłędnego soundtracku – są dowcipne dialogi, zabawny humor sytuacyjny oraz barwne postacie drugoplanowe na czele z Edem Sheeranem, który daje na ekranie dowód dużego dystansu do siebie. Nawet jeśli całość wydaje się za długa, a wątek romantyczny odrobinę niedogotowany, nic bardziej optymistycznego w te wakacje pewnie nie zobaczycie. Here comes the sun! "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Stuber (2019),4,"""Yo, Stuber, odpalaj silnik i wieź Draksa na dymy z kartelem! TERAZ, mordo! Weź nie p****!"". Sekundę później wjeżdża scena szpitalno-postrzałowa, napisy końcowe i o – właśnie opowiedzieliśmy sobie program zajęć na letniej siłowni plenerowej. Instruktorem jest dwutonowy Dave Bautista, na ławce siedzi Kumail Nanjiani. Ten pierwszy uosabia ludzką wieżyczkę strzelniczą z emocjami ukrytymi głęboko pod pancerzem, ten drugi to typowy modern man – akceptuje własne słabości, nie pcha się przed szereg, ma poczucie humoru, zachęca kobiety do samorealizacji. Dla Dave'a-Wieżyczki – modelowa miękka faja i pantofel. Plus jeszcze jeździ na Uberze. Autem elektrycznym, a nie na benzynę! Czy da się upaść niżej?        Dave Bautista,  Kumail Nanjiani  Twentieth Century Fox Film Corporation Otóż da, bo kiedy Stu (Nanjiani) otwiera usta, wypadają z nich linijki czerstwych i słabo napisanych tekstów, które miały robić za klucz do fabułki o mięśniaku i cherlaku, tymczasem są drogą przez mękę. ""Stuber"" rządzi się oczywiście swoimi prawami – to produkcyjniak napisany pod dwóch aktorów z zupełnie innych parafii, a dla Bautisty dodatkowo coś na kształt podnośnika. Podobne filmy dostaje od lat Dwayne Johnson, tyle że tam, gdzie The Rock odznacza się charyzmą i luźną gadką, Drax okazuje się zawodnikiem ciężkim i niepraktycznym. Blisko mu do rozjuszonego kreta, który łypie na świat spode łba, gotowy pogryźć rękę ogrodnika i zaorać ogród.   Po części to nie jego wina. Aktor bez przerwy krecio mruży oczy, bo gra gliniarza z krótkowzrocznością. Podstarzały Vic poluje na dilera Tedjo, który lata temu, w trakcie obławy, zamordował jego policyjną partnerkę. Pech chce, że nowe ślady bandziora pojawiają się dokładnie w momencie, kiedy nasz pancernik przechodzi laserową korektę wzroku i przez 24 godziny widzi tylko maziaje i plamy. Raczej nie postrzela i nie poprowadzi fury. Córka instaluje mu na wszelki wypadek Ubera, a z apki bierze się, jak gin z butelki, Stu(ber, he he) – zahukany kierowca, pracownik marketu sportowego, na co dzień karmiący się głównie niespełnioną miłością do przyjaciółki, która od wrażliwych stand-uperów woli napakowanych predatorów.        Dave Bautista,  Rene Moran,  Kumail Nanjiani  Twentieth Century Fox Film Corporation No i tak to jakoś płynie, jak pinezka po mapce smartfona. Stu i Vic jeżdżą z jednej złej dzielnicy LA do drugiej, odhaczają kolejnych złych ludzi z bronią, wikłają się w tarapaty i z nich wyplątują. A przede wszystkim – ciągle gadają. Nanjiani próbuje przekonać Bautistę, że jest tylko prostym uberowcem, nie żadnym uczniem Terminatora czy kandydatem na strażaka. W tym celu wykonuje setki histerycznych gestów, piszczy jak odzierany ze skóry, na przemian panikuje i mdleje, odprawiając tak nieprzekonujący komediowy balet żenujących kroków, że od samego patrzenia i słuchania deformują nam się stopy. Trudno mi sobie przypomnieć jakąkolwiek mocną kwestię Stu, poza tym, że w większości były to kawałki utrzymane w dialekcie coachingu z klubu fitness: coś o akceptacji i przyzwoleniu na męski płacz, przerywane od czasu do czasu aluzjami do stosunków seksualnych. W odpowiedzi Bautista mruczy pod nosem przekleństwa, gładzi tatuaże i przybiera wojowniczą posturę Tuhaj-beja z ""Ogniem i mieczem"". Bierze sobie Ubera w jasyr – tam gdzie on, tam ma być i fura gotowa do odpalenia. Nieważne, że na Stu czeka seks z gorącą przyjaciółką i filmy na DVD – jedziemy, kurła, z dzidami na kartel!       Dave Bautista,  Kumail Nanjiani  Twentieth Century Fox Film Corporation Można na te głupoty wzruszyć łapą i powiedzieć: cóż, taki urok, ważne jednak, że strzelają i jeżdżą. Sęk w tym, że pościgów jest w ""Stuberze"" jak na lekarstwo, strzelaniny są mało widowiskowe (może z wyjątkiem sekwencji otwierającej film), bandyci szarutcy i tępo uśmiechnięci, a adrenalina gwałtownie spada już po kilku minutach okładania widzów suchymi bagietami. Patrząc na to wszystko przez pryzmat doświadczenia kinowego i kinowej przyjemności – od początku wiedziałem, na co się piszę, spodziewałem się największych klisz, fabularnych absurdów oraz oklepanych mordeczek, a jednak nuda i tak znowu zaskoczyła drogowców i wypompowała z nich resztkę energii. Nie wiem, ile kasy na produkcję wyłożył Uber, ale jest to raczej pieniądz zmarnowany. Z samych żelaznych mięśni nie zbuduje się w końcu równej i szerokiej autostrady. A po piachu i chaszczach tak szybko nam te wszystkie StUbery nie pojadą. Nawet jeśli wcześniej – jak Dave Bautista – latały w kosmos i ochraniały całe galaktyki. "
Młody geniusz i kłopotliwe wynalazki (2018),3,"Zdanie ""ten film przypomina kreskówkę"" można – zależnie od dobrej woli i intencji – odczytać jako komplement albo jako krytykę. Właśnie takie słowa miałem w głowie, oglądając ""Młodego geniusza i kłopotliwe wynalazki"" i, przyznam, intencją nie było pochlebstwo. Dopiero po fakcie uświadomiłem sobie jednak, że ów tytułowy ""geniusz"" to przecież Gaston Lagaffe, ikona francuskojęzycznego komiksu, postać, którą można postawić w jednym rzędzie z Asteriksem, Spirou czy Tintinem. Bingo! Nagle zrozumiałem, że kreskówkowy ton filmu był nie tylko absolutnie zamierzony, ale i absolutnie uprawniony.   Niestety, nic to nie zmieniło.        Alison Wheeler,  Théo Fernandez  Arnaud Borrel Hej, co kto lubi. Ja na przykład lubię legendy francuskojęzycznego komiksu, ale ta sympatia nie przekłada się jakoś na aktorskie wersje ich przygód. Ktokolwiek wcielałby się akurat w Asteriksa, zdecydowanie podziękuję. Oparte na komiksach André Franquina ""Na tropie Marsupilami"" nie przypadło mi do gustu, czemu więc miałby spodobać mi się stworzony przez tego samego twórcę Gaston w wykonaniu aktora Théo Fernandeza? Może to problem ze mną. A może jednak z filmem?  Kto nie kojarzy Gastona, już wyjaśniam: to taki fajtłapowaty Pomysłowy Dobromir. Wrzucony w biurowe otoczenie młodociany geniusz z dwiema lewymi rękoma. Na poły błyskotliwy wynalazca, na poły obibok, który, jeśli akurat nie drzemie albo się nie leni, to majsterkuje przy jakimś absurdalnym wynalazku. Fernandez wiernie wciela to emploi, chodzi nawet po kreskówkowemu zgarbiony i rozczochrany, w nieodłącznym za małym sweterku i espadrylach. Cosplay może i na piątkę. Ale cosplay, nieważne jak udany, to jeszcze nie rola. Gaston, który broni się na papierze, po ubraniu w aktorskie ciało i przenosinach na duży ekran nagle wydaje się niezwykle – właśnie – papierowy.       Théo Fernandez  Arnaud Borrel To nie tak, że od błahej komedyjki oczekuję jakiejś szczególnej psychologicznej głębi. Oczekuję jednak, że postacie będą postaciami. Niestety, każdy jeden z bohaterów z ""Młodego geniusza i kłopotliwych wynalazków"" to zaledwie wykrzyknik histerycznej aktorskiej nadekspresji i idiotyzmu. Wiecie – żeby było śmiesznie. Niestety nie jest, bo nie tylko postacie, ale i wymierzane im psikusy lecą po linii najmniejszego oporu. Ptak robi komuś na głowę, ktoś nadziewa się na kaktusa, komuś spadają gacie. Nawet gdyby nie były to najmniej oryginalne żarty w historii żartów, to i tak podano je bez grama inwencji, pomysłu, dramaturgii. Leży tu nie tylko filmowe ""co"", ale i filmowe ""jak"".   Co gorsza, reżyser Pierre-François Martin-Laval wziął chyba za dobrą monetę komiksową seryjność i ułożył cały film z powtarzanych w nieskończoność czterech fabularnych klocków. Gaston prezentuje jakiś wynalazek, biurowa koleżanka do niego wzdycha, apodyktyczny szef na niego krzyczy, ktoś się przewraca, repeta. Nawet jeśli (a to bardzo duże ""nawet"") ktoś zaśmiał się za pierwszym razem, to za siódmym i siedemnastym będzie już raczej przewracał oczami. Ewentualnie spoglądał na zegarek.       Alison Wheeler,  Théo Fernandez  Arnaud Borrel Żeby nie było: film miał potencjał. Akcja toczy się w siedzibie firmy, która sprzedaje na nowo potencjalnie niesprzedawalne artykuły (choćby… kwadratowe wałki) – i sam w sobie pomysł jest dość zabawny. Można było z tego wycisnąć opowieść o potędze ludzkiej inwencji i nieszablonowego myślenia. Można było rozwinąć satyrę na absurdalne biznesplany rosnących jak grzyby po deszczu startupów. Jakiekolwiek przemyślenia gubią się jednak w potoku klepanych taśmowo beznadziejnych gagów. Żeby było jeszcze mniej śmiesznie, w zasadzie nie wiadomo, dla kogo jest to film. Dla dzieci? Dla dorosłych? Cóż, na pewno nie dla mnie. "
Annabelle wraca do domu (2019),4,"""Annabelle wraca do domu"" jest jak witryna sklepowa przed Bożym Narodzeniem. Pięknie ozdobione atrakcje kuszą oglądających obietnicami szczęścia, radości, miło spędzonego czasu. I wiele osób ulega pokusie. Szczególnie ci, którzy dobrze wspominają sklep dzięki wcześniejszym, udanym zakupom. I dopiero po powrocie do domu, kiedy na chłodno spojrzą na zakupione rzeczy, dojdą do wniosku, że obietnice witryny sklepowej nie zostały spełnione. I wcale nie ma powodów do zadowolenia.        Warner Bros. Entertainment Inc. Gary Dauberman jest mistrzem w kuszeniu widzów. Potrafi przykuć uwagę i świetnie żongluje niedopowiedzeniami. Scena otwierająca (z Patrickiem Wilsonem i Verą Farmigą), choć przecież nieszczególnie oryginalna, w kontekście całego filmu okazuje się jedną z najlepszych. Jest lekka, klimatyczna, a przede wszystkim spójna. Później Dauberman cierpliwie dawkuje atrakcje. Dodaje nawet filmowi odrobinę humoru. I choć nie są to sceny komediowe wysokich lotów, to jednak w tym horrorze sprawdzają się pierwszorzędnie. Reżyser wypada jednak najlepiej, gdy bawi się z oczekiwaniami widzów i sugeruje, że zbliża się coś strasznego, co jednak nigdy nie nadchodzi. Jest to zabieg zdecydowanie lepszy od zbyt często stosowanych w horrorach ostatnich lat fałszywych jump-scare'ów.  Niestety Dauberman nie wie, kiedy należy skończyć budowanie klimatu i zająć się prawdziwym straszeniem widzów. Przeciąga więc wstęp w nieskończoność, co po 40 minutach rodzi dyskomfort, a po kolejnym kwadransie prawdziwy niepokój. Od początku jest bowiem jasne, że twórcy postarają się w filmie wykorzystać jak najwięcej ze zgromadzonych przez Warrenów przeklętych artefaktów. Im mniej czasu pozostaje do końca, tym oczywistsze staje się, że większość z nich zostanie sprowadzona do roli zawalidróg, które nie będą stanowić dla bohaterek realnej przeszkody. I tak też niestety się dzieje.  Finał ""Annabelle wraca do domu"" jest prawdziwą piętą achillesową filmu. I odnoszę wrażenie, że jest to problem systemowy całego uniwersum ""Obecności"". Zakończenie ""Zakonnicy"" stanowił przecież popis idiotyzmów trudnych do zaakceptowania nawet widzom starającym się zachować dystans. Podobnie w ""Topielisku. Klątwie La Llorony"": w finale znalazło się kilka scen, które zamiast budować napięcie, niszczyły klimat swoimi naciąganymi i nieprawdopodobnymi pomysłami. W ""Annabelle wraca do domu"" razi przede wszystkim marnotrawstwo materiału. Twórcy wrzucili do wora wszystko i najzwyczajniej w świecie nie byli w stanie wykorzystać tego bogactwa do budowy przerażających i klimatycznych sekwencji.       Samara Lee  Warner Bros. Entertainment Inc.          Warner Bros. Entertainment Inc.         Michael Cimino  Warner Bros. Entertainment Inc. Masa wprowadzonych do filmu artefaktów sprawia też, że obecność samej Annabelle staje się tak naprawdę zbędna. Przeklęta laleczka nominalnie funkcjonuje jako katalizator zdarzeń (a raczej jako jeden z kilku katalizatorów, bo przecież horror nie miałby racji bytu, gdyby nie wścibstwo nastoletniej bohaterki). Jednak sam fakt, że wszystkie zgromadzone przez Warrenów przedmioty są wciąż niebezpieczne (i dlatego pozostają zamknięte na klucz), wystarcza, by rozpocząć serię dantejskich scen.  Lalka nie jest źródłem grozy w filmie, choć przecież tytuł jasno sugeruje coś zupełnie innego. Przestraszyć może jedynie tych, u których dyskomfort budzi sam jej wygląd. Jedynym prawdziwym źródłem niebezpieczeństwa jest... suknia ślubna. I nie zdziwię się, jeśli otrzyma własny film. Po obejrzeniu ""Annabelle wraca do domu"" można bowiem dojść do przekonania, że horror powstał głównie po to, by stać się trampoliną do rozwijania cyklu w nowych kierunkach. Dauberman wytyczył szlaki dla wielu spin-offów. Niestety, odbyło się to kosztem lalki Annabelle i trzeciego filmu mającego jej imię w tytule."
Imprezowi rodzice (2019),5,"Jak wiemy z amerykańskich filmów, wysłanie dziecka do college'u to dla rodziców z klasy średniej swoisty rytuał przejścia. Gdy ostatnie z potomstwa opuszcza rodzinne gniazdo, by zainstalować się na najbliższe lata w akademiku, rodzice mogą poczuć, że wykonali swoją pracę, że mają wreszcie szansę odetchnąć, a być może przeżyć drugą młodość przed emeryturą.        Bron Studios ""Imprezowi rodzice"" zaczynają się od sceny, gdy małżeństwo Teagartenów odwozi ukochaną jedynaczkę, Rachel, na uczelnię, gdzie ta ma studiować weterynarię. Jak się jednak szybko przekonujemy, film rozgrywa się w Ameryce, gdzie klasy średniej praktycznie już nie ma, a nawet jej górne warstwy nie mogą być pewne ekonomicznego bezpieczeństwa i własnej pozycji społecznej.   Teagartenowie z college'u wracają drogim SUV-em, którym zajeżdżają pod obszerną rezydencję na zdecydowanie zamożniejszym od przeciętnego przedmieściu. Po samochód przyjeżdża jednak komornik – auto jest na kredyt, którego rat Teargartenowie nie są w stanie spłacać. Małżeństwo dokonało jednej złej decyzji biznesowej i od tego czasu tonie w długach. Cała ich egzystencja zamożnej klasy średniej była teatrem odgrywanym, by nie zawieść ukochanej córki. Teraz, gdy Rachel zaczyna dorosłe życie, Teargartenowie nie tyle mogą odetchnąć, co muszą zacząć walczyć o to, by nie stracić wszystkiego i zupełnie nie pójść na dno.  Pomysł jest świetny i na czasie. Coraz więcej rodzin w Stanach ma niepozbawione racji poczucie, że amerykańska gospodarka działa wyłącznie w interesie najbogatszych, a klasa średnia się kurczy – nieliczni jej przedstawiciele mają szansę zasilić szeregi milionerów, całe rzesze czeka deklasacja. Amerykańska komedia, co najmniej od czasów Chaplina, zawsze miała też swój populistyczny, społecznie wrażliwy nurt, zdolny opowiadać o najbardziej skomplikowanych problemach społecznych przez humor.        Bron Studios W tę tradycję twórcom ""Imprezowych rodziców"" udało się wpisać z umiarkowanym sukcesem. Humor niestety nie jest najwyższych lotów – i to nie tylko jeśli chodzi o poziom dowcipów, ale także ich komiczną siłę rażenia. Scenariusz zawodzi aż na trzech poziomach: konstrukcji fabuły, poszczególnych scen i postaci. Najgorzej rozwinięte są niestety postacie samych Teargartenów.   Wcielają się w nich Alec Baldwin i Salma Hayek – aktorzy, którzy pokazali nieraz, że mają wielki komiczny potencjał. W ""Imprezowych rodzicach"" tylko w nielicznych scenach ma się on szansę ujawnić. Zwłaszcza odtwarzana przez Hayek postać Nancy jest napisana poniżej możliwości aktorki. Sytuację ratują ciekawe postaci drugiego planu – zwłaszcza nowy sąsiad Teargartenów, figurujący w rejestrze przestępców seksualnych ekscentryk Carl (przezabawny Jim Gaffigan), oraz należąca do klasy ludowej rodzina siostry Nancy.  Film rozgrywa się w ciągu tygodnia, każdy dzień oznacza coraz głębsze kłopoty dla Nancy i Franka. Twórcy nie zawsze mają pomysł, jak tę ramę zapełnić treścią.  Żarty powtarzają się, niektóre sceny zwyczajnie nużą. Zakończenie jest tyleż przewidywalne, co dość mechaniczne, słabo umotywowane na fabularnym poziomie. A przy tym nie da się zaprzeczyć, że twórcy mają społeczny słuch, że doskonale wyczuwają pęknięcia w amerykańskim śnie. Mnie osobiście ujęło połączenie populistycznej komedii w stylu Chaplina, głoszącej solidarność prostych, skrzywdzonych przez system ludzi, z bardzo współczesną afirmacją ekscentryzmów i odmieńców. Przy wszystkich oczywistych wadach ""Imprezowych rodziców"" nie potrafię nie patrzeć na ten film bez sympatii.  "
Moja gwiazda: Teen Spirit (2018),5,"Czy istnieje lepsza publiczność niż sam Bóg? – pyta nastoletnią Violet (Elle Fanning) jej bogobojna matka (Agnieszka Grochowska). Dziewczyna wzrusza tylko ramionami i wywraca oczy. Jako że tupie nóżką w rytmie popowych szlagierów, a od kościelnego chóru woli grupy taneczne i pstrokaty talent show, spoglądająca ze ściany Maryja Dziewica to najmniejszy z jej problemów. W kolejce czekają już zawistni rówieśnicy, chciwi telewizyjni macherzy, słowem – cały świat po drugiej stronie tęczy. CZY OSIĄGNIE SUKCES?       Elle Fanning  Automatik EntertainmentHead Gear FilmsMetrol Technology Spokojnie, pytanie retoryczne. Nie chcę smagać tej krzepiącej historii bacikiem ironii, ale debiutujący za kamera aktor Max Minghella zadaje w ten sposób wszystkie pytania – te intrygujące oraz te, na które odpowiedź jest oczywista. Violet odhacza obowiązkowe stacje drogi krzyżowej, scenariusz sprawia wrażenie, jakby sklejono go z samych prefabrykatów, całość zaś sprowadza się do lśniącej brokatem opowieści o tym, jak hartowała się stal. Bohaterka dzieli swój czas pomiędzy czołowe zderzenia z tzw. prawdziwym życiem oraz fotogeniczne odpływy do krainy fantazji. Te pierwsze sekwencje zainscenizowane są w stylu surowego brytyjskiego realizmu spod znaku Kena Loacha – i jeśli coś wbija się klinem w gęstą narracyjną magmę, jest to nachalna symbolika (tak, będzie biały wierzchowiec). Te drugie wyglądają jak brit-popowe teledyski, pulsują młodzieńczą energią, niestety pasują do reszty jak pięść do nosa – chociaż możemy się umówić, że ten rodzaj ""psychizacji"" obrazu i podążania za wrażliwością bohaterki bywa efektowny.  Na szczęście jest w filmie wątek ze scenariopisarskiego sztambucha, który Minghella wygrywa w znacznie subtelniejszy sposób. To opowieść o przyjaźni Violet z emerytowanym śpiewakiem operowym, Vladem (Zlatko Buric). On z podciętymi skrzydłami, ona – jeszcze nie gotowa do lotu, razem w nierozerwalnym klinczu pragnień, lęków i obsesji. I choć weteran europejskiego kina Buric jest na ekranie fantastyczny, w czym pomaga mu doskonale napisana, zniuansowana partia, to bijącym sercem filmu pozostaje pełna oddania i witalności rola Fanning. Choć aktorka zmaga się nieco z językiem polskim (naturalna i wyrazista Grochowska przypomina we wspólnych scenach jej surową nauczycielkę), bez trudu opiera swój występ na zaskakujących, emocjonalnych kontrastach, a do tego z imponującym skutkiem wykonuje wszystkie piosenki.       Elle Fanning  Automatik EntertainmentHead Gear FilmsMetrol Technology ""Teen Spirit"" to film wystarczająco bezpretensjonalny, by oglądało się go bez bólu zębów. Sprawia jednak wrażenie rozgrzewki, supportu przed właściwym koncertem. Twórcy nie opowiadają o potędze popu, który kreuje wrażliwość całego pokolenia, nie mówią o wyzwalającej sile sztuki w ogóle, a całą odpowiedzialność za historię inicjacyjną zrzucają na barki swojej gwiazdy. Raczej nie wychodzą poza narrację o blaskach i cieniach na drodze do sławy, co zwłaszcza w dzisiejszych czasach wydaje się niepotrzebnym unikiem. W konsekwencji figurą pars pro toto staje się tutaj obraz samej Violet – zamkniętej w sobie, ze słuchawkami na uszach, intonującej w zaciszu swojego pokoju kolejne kawałki. Odwagi, dziewczyno, cały świat na ciebie czeka!"
Polaroid (2019),3,"Kino grozy nigdy nie stroniło od rekwizytu, mało tego – zwykle go fetyszyzowało. I nie chodzi nawet o maskę Jasona czy gwoździe z czachy Pinheada, które urosły do rangi popkulturowych symboli, ale o rekwizyty pełniące funkcje nieco bardziej, powiedzmy, utylitarne.        Kathryn Prescott  Dimension Films  Weźmy na przykład kasetę z ""Ringu"", która straszyła aż do samego końca ery VHS, choć ostatecznie nawet jej demoniczna właścicielka musiała przenieść się do sieci. Kiedy Koji Suzuki pisał swoją adaptowaną kilkukrotnie powieść, techniczne strachy epoki analogowej jak najbardziej mogły manifestować się przez nośnik materialny. Dziś jednak ma on status zapomnianego artefaktu, o którym lubi opowiadać starsze rodzeństwo. Nie wykluczam, że właśnie dlatego u Larsa Klevberga zło zalęgło się gdzieś w trzewiach aparatu fotograficznego wypluwającego z siebie wywołane już zdjęcia - kiedyś szczytowego osiągnięcia zachodniej myśli przemysłowej, dziś - reliktu minionej epoki. Ba, nieprzypadkowo główna bohaterka, nastoletnia Bird, nawiedzony sprzęt zdobywa dzięki posadzie antykwariuszki.       Madelaine Petsch,  Erika Prevost  Dimension Films  Nieśmiała i wycofana licealistka szybko orientuje się, że robiąc swoim przyjaciołom zdjęcie, nieświadomie rzuca na nich swoistą klątwę. A nad kim zawiśnie tajemniczy cień, po tego niebawem przychodzi rzężący stwór. Świst jego oddechu mógłby być szczerze przerażający, gdyby Klevberg nie skroił swojego filmu dla miłośników  odbębnianych naprędce „podskostrachów”, jednoczesnego ataku ogłuszającym dźwiękiem i poszatkowanym obrazem. Czar pryska, atmosfera rozwiewa się, a napięcie spada do zera, gdy po trzecim czy czwartym razie orientujemy się, że nie stosuje się tutaj innej strategii. Tajemnica, którą kryje aparat, znajduje swoje cokolwiek przewidywalne, acz okraszone twistem wyjaśnienie. Prowokuje też ciekawe pytania, na które nie doczekamy się niestety odpowiedzi. Może dałoby się napisać kilka zdań o finałowym pojedynku z monstrum, bo rozprawiono się z nim całkiem pomysłowo, ale za dużo tu białych plam i scenariopisarskiego lenistwa. Jeśli chcieliście poznać zasady działania ""nawiedzonego"" polaroida, cóż - będziecie musieli żyć w niewiedzy.       Keenan Tracey,  Kathryn Prescott,  Samantha Logan,  Priscilla Quintana,  Katie Stevens  Dimension Films   Klevberg ma trochę gorzej, bo zostanie zapamiętany jako człowiek, który debiutował filmem miernym i nieinteresującym, podrzucanym sobie przez studia i stacje jak kukułcze jajo. Realizacyjna zawierucha to jedno, ale niewykluczone, że Klevberg, który pełny metraż ulepił ze swojej krótkiej etiudy, po prostu nie był przygotowany na podobne zderzenie z rzeczywistością. Podobną wersję zdarzeń potwierdzałaby grana równolegle z omawianym filmem, całkiem niezła ""Laleczka"", również przez niego wyreżyserowana. Pozostaje mieć nadzieję, że szybko się uczy.    Tytułowy polaroid dla pokolenia nastoletniej Bird równie dobrze mógłby być jakimś tajemniczym przedmiotem kultu z minionego czasu albo dziwacznym ustrojstwem z innego wymiaru - nic dziwnego, że tak łatwo przyszło nadać mu diabelskie moce. Bo kto, poza entuzjastami i profesjonalistami, dzisiaj robi zdjęcia aparatem, skoro przez cały czas nosi przy sobie całe kieszonkowe centrum informacji i rozrywki? Niestety Klevberg  nie eksploruje podobnego, chyba najciekawszego w tej opowieści, tropu. Zamiast uczynić swój film pojemnym znaczeniowo, wydrążył go z sensów. Próżno tu szukać jakiegoś punktu zaczepienia, interesującego kontekstu, czy chociażby ciekawej roboty filmowej. Mówiąc krótko, ""Polaroid"" to kolejny horrorek z hollywoodzkiej sztancy.       "
Spider-Man: Daleko od domu (2019),7,"Hop hop, gobliny, kosmici, bogowie, multiwersa, technokraci i czarnoksiężnicy! Gdzieście znowu poszli? Co zrobimy bez waszego kolorowego promieniowania? Bez cudów w świecie bez cudów, gdzie przez ładnych kilka lat zastępowaliście religię i politykę? Powiedzcie, bo już od kwietnia ciekawość nie pozwalała nam spokojnie zasnąć: jakim doświadczeniem będzie oglądanie pierwszego filmu MCU w realiach post-Avengerowskich? Co się ostało z tamtego żelaznego trykotu, z niegdysiejszych blichtrów, z gigantycznych, międzygalaktycznych stawek i drobnych, choć rozsadzających ekran wzruszeń? Czy tamta cywilizacja przetrwała? Czy będzie co zbierać?       Tom Holland  CTMG, Inc.   Osobiście wolałbym, żeby na gruzach miasta nigdy nie wznosiło się jego kopii - efekt jest zazwyczaj tekturowy i mało poważny. ""Spider-Man: Homecoming"" sprzed dwóch lat był naprawdę miłym zejściem z chmur na poziom ulicy, powrotem do domu w sensie literalnym. Peter Parker walczył o codzienność i przyziemność, jego wrogowie również, a wszystko to w realiach ostrego konfliktu zubożałych statystów - rzeszy bezimiennych ofiar rozwałek Avengersów oraz tych, którzy po apokalipsach muszą posprzątać i odbudować własne drobne biznesy - z właścicielami prywatnych odrzutowców i prywatnych armii. W tym sensie nastolatka z Queens dało się nazwać working class superhero. ""Daleko od domu” próbuje natomiast wykreować formułę super-mediatora: z jednej strony utrzymać sztubackość i skromność klasycznego Spider-Mana, z drugiej - pogodzić ją z rycerskim namaszczeniem, które Parker otrzymał w ostatnich minutach ""Końca gry"". A właściwie nie tyle wykreować, co przekonać nas, że ta pośredniość jest ostatecznym clou filmu: że od początku chodziło o nakręcenie ""Homecoming"" w szatach kosmicznej mitologii ""Avengers"". Pod tym względem, nowy obraz reprezentuje rodzaj pięknej mistyfikacji.  I - nie wchodząc za bardzo w szczegóły - to właśnie z różnorakich mistyfikacji twórcy szyją warstwy fabularnej tkaniny.       Jake Gyllenhaal  CTMG, Inc.   Są w filmie i teorie spiskowe, i gigantyczna wiara w moc autokreacji, i autotematyzm ocierający się czasami o poważny namysł nad statusem kulturowym całego uniwersum. Jakby twórcy chcieli przesłuchać samych siebie: czy zjawisko, które stworzyliśmy - konglomerat aktorów, postaci, symboli, opowieści i mitów - to na pewno tylko komercyjne widowisko, czy może już nowa świecka religia? Czy fantazje zapośredniczone przez nowoczesną technologię mogą zaspokoić ludzką potrzebę sensu, porządku i bezpieczeństwa? Te pytania pojawiają się jednak gdzieś na marginesach i raczej w ostatnich partiach filmu, bo na początku chodzi przede wszystkim o wspomniane mediacje. Oraz o widowiskową zabawę, której film jak zwykle dostarcza z nawiązką. Blockbuster Jona Wattsa zaczyna się tam, gdzie skończyło się galaktyczne show braci Russo. Po pięcioletnim ""zdmuchnięciu"" Parker wraca do szkoły - znowu jako 16-latek, na dodatek w żałobie i z jeszcze mocniejszym postanowieniem oddania się sprawom świeckim: nauce, randkom oraz ewentualnie drobnym starciom z lokalnymi dilerami mefedronu. Na tym etapie sequel to, podobnie jak pierwsza część, kino młodzieżowej inicjacji, wskakujące tym razem w obuwie wakacyjne: na szykujące się wielkimi krokami szkolnej wycieczce do Europy powinno dojść do rozluźnienia codziennych norm i rozszerzenia pola randkowego. A Peter w nowej  odsłonie z pełnym zaangażowaniem zasadza się na MJ - dziewczynę o umyśle ostrym jak brzytwa i równie ciętym dowcipie, która wcześniej  pojawiała się w epizodach, na zasadzie ""kiedyś tam coś większego, mała"", a teraz dostaje rozbieg. W ogóle Tom Holland i Zendaya trzymają ten film z dala od sacrum Avengersów i pompy wielkiej polityki, błądząc po zakamarkach miłostek, nastoletnich zachwytów i lekkiej zgrywy ze stereotypów niedouczonego Amerykanina na wakacjach w Europie.        Tom Holland,  Zendaya  CTMG, Inc.   No właśnie - Wenecja, Alpy austriackie, Praga i Londyn cały czas przeglądają się w szybkach smartfonów i mediach społecznościowych, a twórcy pokazują w krzywym zwierciadle apokalipsę masowej turystyki. Zwłaszcza to pierwsze miasto wydaje się umęczone i sfrustrowane jak sam Peter Parker. Gigant chlupoczący wodą szaleje po wąskich uliczkach i kanałach smutnej Wenecji, walczy z nim tajemniczy gość z akwarium na głowie (Jake Gyllenhaal jako Mysterio), a Nick Fury zmusza Spider-Mana do ordnungu i karmi – podobnie jak Happy - kolejnymi opowiastkami o Tonym Starku. Stawka znowu wydaje się bombastyczna, pozaziemska i ostateczna, bo Mysterio przedstawia się całej ekipie jako uchodźca z rzeczywistości równoległej, którą zniszczyły magiczne żywiołaki – te same, które teraz atakują Ziemię. Oś filmu opiera się zatem na nieustannym i hyperdynamicznym balansowaniu Parkera na granicy realne (przyjaciele, emocje, życie) oeaz avengerskie, półboskie, metafizyczne. I im bardziej Spider-Man wychyla się w kierunku mitów i ołtarzy, tym mocniej widać krzywdę, jaką wyrządzili światu sami Avengersi – swoją obecnością, lecz przede wszystkim instytucjonalizacją tego, co boskie i kosmiczne. Oraz jak bardzo ten świat przypomina nasz własny, pogrążony w wielkim kryzysie zaufania do faktów.        Tom Holland,  Jake Gyllenhaal,  Numan Açar  CTMG, Inc.   Wraz z magią, Walhallą i kamieniami nieskończoności człowiek marveliański całkowicie zatracił się w wierze w byty nadprzyrodzone - teorie naukowe i racjonalne wyjaśnienia są dla niego trudniejsze do zaakceptowania niż proste prawdy o potworach z Olimpu czy nordyckich bogach uchlewających się do nieprzytomności piwem kraftowym. ""Daleko od domu” pokazuje siłę najbanalniejszych fake-wizji, które można kupić za pieniądze i które urzekają nowoczesnych mieszkańców Nowego Jorku, Warszawy i Paryża. I jeśli coś dziwnego się tutaj dzieje, to chodzi o fakt, że samo MCU postanowiło się na chwilę odsłonić jako zwykła ściema. Ściągnąć maskę, pod którą jest kolejna maska, pod którą jest kolejna maska i tak dalej, jak w słynnym GIF-ie z Trumpem, Hillary, Barackiem i zielonym jaszczurem. Daje to ciekawe wejście w nową rzeczywistość po Avengersach. Co z niej wykiełkuje?  Trudno powiedzieć, bo jeśli „Daleko od domu” jest z ducha sekularne, to już sceny po napisach – niekoniecznie. W końcu samo MCU przekonuje nas od dawna, że multiwersa, kłącza i seriale mają to do siebie, że mogą rosnąć na boki i w nieskończoność. Potencjalne możliwości pozostają więc wciąż potencjalne, a przyszłość – bezgranicznie poplątana. Jak sieci i religijne bolączki Spider-Mana.  "
Supa Modo (2018),7,"Przystępując do realizacji swojego pełnometrażowego debiutu, Likarion Wainaina wysoko postawił sobie poprzeczkę. Nie dość, że podjął się niezwykle trudnego tematu, to dodatkowo utrudnił sobie zadanie, decydując się skierować swoje dzieło do młodszej widowni. Czy da się w ogóle opowiedzieć o ostatnich dniach nieuleczalnie chorego dziecka, nie popadając w nadmierny melodramatyzm i unikając epatowania cierpieniem? I to w taki sposób, aby zasiadający na sali kinowej rówieśnicy głównej bohaterki nie poczuli się przytłoczeni i przestraszeni przedstawionymi wydarzeniami? Okazuje się, że tak. Wystarczy wierzyć w inteligencję i wrażliwość najmłodszych. Wbrew temu, czego często życzyliby sobie ich opiekunowie, chcący jak najdłużej chronić swe pociechy przed mierzeniem się z trudnymi pytaniami, widzą i rozumieją one o wiele więcej, niż nam się wydaje. Trzymając się tego założenia, reżyserowi udało się stworzyć mądry film, podczas którego niejeden widz z pewnością uroni łzę, z seansu wyjdzie jednak oczarowany magią kina i (mimo wszystko) w optymistycznym nastroju.         One Fine Day FilmsGinger Ink Films Trudno o większą fankę superbohaterów i karate niż mała Jo (Stycie Waweru). Dziewczynka z otwartą buzią ogląda kaskaderskie popisy mistrzów azjatyckich sztuk walki i rzeczowo tłumaczy koledze ze szpitala, dlaczego woli Człowieka ze Stali od Ironmana. Ekranowi herosi są dla niej jednak czymś znacznie więcej niż fikcyjnymi postaciami dostarczającymi rozrywki. Kierujące nimi szlachetne intencje i gotowość do stawania po stronie słabszych i pokrzywdzonych imponują jej w równym stopniu co niezwykłe umiejętności, choćby latanie (będące największym marzeniem Jo). To wszystko sprawia, że w oczach młodej kinomanki urastają oni do rangi idoli, stając się wzorem do naśladowania. Kiedy więc jej starsza siostra, pełniąca rolę trenerki i duchowej przewodniczki Mwyx (Nyawara Ndambia), zaczyna przekonywać ją, że jest najprawdziwszą superbohaterką, zdolną siłą woli przesuwać przedmioty i zatrzymywać czas, dziewczynka chętnie podejmuje grę. Nie jest jednak naiwna; robi to, gdyż szybko orientuje się, że udawanie sprawia radość także jej najbliższym. Wkrótce w zabawę zostaje wciągnięta cała wioska, której społeczność postanawia spełnić marzenie Jo: nakręcenie filmu.         One Fine Day FilmsGinger Ink Films W ten sposób kino, do tej pory będące jedynie nośnikiem fantazji, staje się dla małej protagonistki narzędziem umożliwiającym przeniesienie ich do realnego świata. Inspiracją dla scenariusza są jej ulubione filmy superbohaterskie, których fabuły Jo sprytnie przekłada na lokalne realia. Jako nieustraszona Supa Modo, wystrojona w kolorową pelerynę i fantazyjnie umalowana, stawia czoła bandzie zbirów uprowadzających z wioski jej najmłodszych mieszkańców. Oczywiście praca na planie dla wszystkich zaangażowanych w nią osób jest niezwykłą przygodą, ale dla bohaterki i jej rodziny ma wymiar szczególny: przynosi ulgę w cierpieniu, pomaga oswoić trudną sytuację, a w końcu pożegnać się. Przetworzenie motywów znanych z hollywoodzkich widowisk sprawia, że w ""Supa Modo"" najmłodsi łatwiej odnajdą dotyczące ich problemy. Jednocześnie film przekazuje im ważną prawdę: każdy może być superbohaterem. Najcenniejszą supermocą nie jest bowiem nadludzka siła ani nawet latanie, lecz empatia i umiejętność wyciągnięcia ręki do tych, którzy tego potrzebują. "
Pamiątki Claire Darling (2018),5,"Krzesła, puzderka, obrazy, zastawa kuchenna, klejnoty, listy, książki. Wszystko to wystawione na żer pazernych i skąpych ludzi, wyrzucone na trawnik, niczym nic nieznaczące śmieci. Za garść banknotów niejeden bywalec pchlich targów może się obłowić jak nigdy. Dla nich są to tylko przedmioty, jedne bezcenne, inne pożyteczne. Nawet nie zdają sobie sprawy z tego, jaką wartość mają one dla bohaterki filmu Julie Bertuccelli. Dla Claire Darling (Catherine Deneuve) są całym życiem. I to całkiem dosłownie.       Catherine Deneuve  Les Films du PoissonCanal+ FranceCiné+Centre National de la Cinématographie (CNC)France TélévisionsRégion Ile-de-FranceFrance 2 CinémaUccelli Production ""Pamiątki Claire Darling"" są dość przewrotną pochwałą zbieractwa i materializmu. Gromadzenie dóbr doczesnych nie jest tu wcale grzechem, lecz głęboko egzystencjalnym doświadczeniem. W każdym przedmiocie uchwycone zostają bowiem chwile z życia tego, kto je gromadzi. Niektóre z nich przywołują sceny szczęścia i błogiej radości. Za innymi kryją się bolesne dramaty i tragedie, o których chciałoby się zapomnieć. Obraz nie jest po prostu ładną ozdobą w pokoju. Pierścionek to coś więcej niż złoto i kamienie szlachetne. Dla Claire Darling, której pamięć mocno już szwankuje, te przedmioty są jak kapsuły czasu – przenoszą ją w przeszłość. Pozbywając się ich, raz na zawsze traci do nich dostęp. Tak oto życie Claire znika na jej oczach i za jej przyzwoleniem, bo bohaterka filmu ma wrażenie, że dotarła do końca swej drogi. Ta postawa jest jednak kompletnie niezrozumiała dla córki bohaterki. A większość kupujących nawet się nie zastanawia, co kryje się za tą totalną podwórkową wyprzedażą.  Jeśli jednak ktoś liczył na ciekawą opowieść o więzi łączącej ludzi, przedmioty martwe, wydarzenia z życia i wspomnienia o nich, ten musi się przygotować na rozczarowanie. Oryginalność twórczyniom filmu skończyła się na samym pomyśle wyprzedawania wszystkiego przez kobietę, która przekonana jest, że wkrótce umrze. Pamiątki są katalizatorami retrospekcji, które niestety składają się na klasyczną kinową wersję ludzkiego żywotu. Pełno jest więc scen wzlotów i upadków bohaterki, bólu i radości. A wszystko to zaprezentowane zostało poprawnie z wyczuciem smaku i estetyki. Próżno szukać magii, która rzekomo istnieje na styku przedmiotów i posiadającą jej bohaterką. W pewnym momencie można wręcz odnieść wrażenie, że koncepcja filmu jest przekombinowana, jak koleje życia Claire Darling, które szczególnie interesujące nie są.       Laure Calamy  Les Films du PoissonCanal+ FranceCiné+Centre National de la Cinématographie (CNC)France TélévisionsRégion Ile-de-FranceFrance 2 CinémaUccelli Production Problemem jest również to, że Bertuccelli nie do końca trzyma się osobistej perspektywy tytułowej bohaterki. Istotną rolę w całej opowieści odgrywa grana przez Chiarę Mastroianni córka Claire, Marie. Jednak wątek ten jest za słabo rozbudowany, jeśli reżyserkę naprawdę interesowała relacja matki z córką. Marie jest z kolei zbyt dużo, jak na osobistą historię Claire – jej postać niepotrzebnie rozcieńcza i tak niezbyt gęstą emocjonalnie konsystencję fabuły.  Oczywiście plusem filmu jest Catherine Deneuve. Aktorka nie wydaje się korzystać z pełni swojego talentu, grając Claire, a mimo to potrafi nadać postaci psychologicznej głębi. To dzięki niej z kina nie wychodzi się zupełnie rozczarowanym. Jednak jej kreacja do pewnego stopnia jest też wadą filmu. Nie pozwala bowiem cieszyć się tym, co przygotowała reżyserka, gdyż patrząc na grę Deneuve, trudno nie widzieć oczami duszy tego, czym mogły być ""Pamiątki Claire Darling"", gdyby za kamerą stanął ktoś artystycznie odważniejszy, kto porzuciłby schemat na rzecz osobistego podejścia do tematu."
Midsommar. W biały dzień (2019),7,"Nie wiem, czy Ari Aster był na tym samym seansie ""Dziedzictwa. Hereditary"" co ja, ale ""Midsommar. W biały dzień"" ogląda się tak, jakby był. Kiedy pod koniec wspomnianej projekcji sala zmieniła się w regularną lożę szyderców, dało się odczuć, że zainscenizowana przez Astera gra z gatunkowymi oczekiwaniami nieco przerosła oczekiwania co poniektórych. Czy to przypadek czy może akt twórczej samoobrony – nieważne – grunt, że ""Midsommar"" robi wrażenie, jakby reżyser postanowił przechwycić ten śmiech i rzucić go widzom w twarz.        Anna Åström,  Isabelle Grill,  Lars Väringer  A24Csaba Aknay Horror i komedia idą tu bowiem ręka w rękę, zresztą całkiem w zgodzie ze swoim charakterem dwóch najbardziej ""fizycznych"" gatunków filmowych. Fizycznych w sensie reakcji, jaką wywołują. Wiadomo: oglądasz jedno lub drugie, kulisz się ze strachu lub wybuchasz śmiechem – i wszystko jasne. ""Midsommar"" też daje taką jasność, sprawnie zarządza fizycznością widza, jest niczym rytualny trans. Pasuje: film o rytuale przeżywa się jak rytuał.    ""Hereditary"" sprytnie oszukiwało widza: pod dramatem psychologicznym czyhał tam prawdziwy horror, niezapośredniczony protekcjonalnym dystansem czy puszczaniem oka. To nagłe przejście – powiedzmy, od Bergmana do ""Egzorcysty"" – nie każdemu jednak przypadło do gustu (stąd wspomniane śmichy-chichy na moim seansie). W ""Midsommar"" Aster gra jednak w otwarte karty.   Oto grupka Amerykanów wybiera się do Szwecji, by wziąć udział w pradawnym święcie i – bez zaskoczeń – sielanka szybko ustępuje czemuś dużo bardziej intensywnemu. Choć wspomniane komediowe akcenty są faktycznie niespodziewane, to innych większych niespodzianek tu nie ma: trajektoria fabuły jest z góry wiadoma. Nikogo nie powinno zdziwić, kiedy okaże się, że szwedzkie rytuały są dość, hmm, ekscentryczne. A prościej: ""Midsommar"" to po prostu ""Wicker Man"" Robina Hardy'ego, tyle że z ciut poprzesuwanymi akcentami.         Florence Pugh,  Vilhelm Blomgren  A24Gabor Kotschy Co ciekawe, najmniej ciekawe jest to, o czym film mówi nam wprost, że nam mówi. W centrum mamy przechodzącą kryzys parę: Dani (Florence Pugh) i Christiana (Jack Reynor). On ma skłonność do obierania życiowych skrótów, które robią z niego dupka, ale, choć jest tego świadom, nie może przestać, bo bycie dupkiem bywa po prostu łatwiejsze. Ona z kolei, przeżarta rodzinną traumą, żyje w nieustannym poczuciu winy, że wymaga od Christiana za wiele. Mamy tu więc klatkę związku, plątaninę genderowych relacji i pasywno-agresywną grę we wzajemne obwinianie-przepraszanie. Aster podkreśla to jeszcze gatunkowym kodowaniem: Christian i jego kumple zdają się tkwić w jakiejś ""chłopackiej"" komedii, w której Dani, jako dziewczyna, jest z definicji intruzem, Inną przez wielkie ""i"".   Można więc spokojnie interpretować ""Midsommar"" jako opowieść o amerykańskim głupawo-komediowo-patriarchalno-kapitalistycznym status quo zbrutalizowanym przez europejski (szwedzki) arthouse pogańskiej, panseksualnej komuny wczuwającej się w mowę matki ziemi. Czy coś. Czytajcie to dżenderowo, czytajcie to ekologicznie, czytajcie to politycznie albo religijnie (Christian ma nawet chrześcijaństwo wpisane w imię). Droga wolna. Sęk w tym, że nie ma tu żadnego kodowania: wszystko leży na wierzchu, wyłożone na tacy (zapewne szwedzkiej, takiej z Ikei, model ""Klipsk"").  Wydaje mi się jednak (a może po prostu mam nadzieję), że Astera interesuje nie tyle podanie widzowi hasłowych wytrychów, co poddanie go pewnemu procesowi. Nieprzypadkowo wszyscy bohaterowie (może z wyjątkiem Dani i Christiana) są raczej granymi na pojedynczych nutach figurami. ""Midsommar"" przypomina bowiem jakiś mistyczny spektakl, coś na kształt misterium. Stąd typaż i fabularny schemat. Ale sensem zabawy nie jest nawet zidentyfikowanie archetypów i odkodowanie alegorii. Postacie są jedynie marionetkami w służbie naszego doświadczenia, trybikami filmowej maszyny do przeżywania. I to ono jest tu celem.        Jack Reynor,  Will Poulter,  Florence Pugh,  Vilhelm Blomgren,  William Jackson Harper  A24Merie Weismiller Wallace Dlatego choć ""W biały dzień"" nie ma paskudnej intensywności ""Hereditary"", wciąż jest to kino cokolwiek totalne i totalnie wciągające. Aster celowo zderza skrajności: zimne/ciepłe, noc/dzień, wyparcie/akceptacja, śmiech/strach. Celowo atakuje nasze zmysły pastelowym syropem obrazów (zdjęcia: Paweł Pogorzelski) i dźwięków (muzyka: The Haxan Cloak). Celowo sprowadza aktorów do nagiej fizyczności: dyszenia, tańczenia, jęczenia. Celowo rozwleka metraż do dwóch i pół godziny. ""Midsommar"" to film, który trzeba odczuć ciałem, w gorączce i hipnozie, jako oddychający, patrzący i słuchający (ale niekoniecznie myślący) człowiek-odbiornik.     I dopiero kiedy Aster przeprowadzi nas przez ten proces, zabiera się do zamknięcia cudzysłowu. Jest w filmie taki moment, w którym pewna epizodyczna postać godzi się na pewne poświęcenie dla pewnej sprawy, wokół której zbudowała całe swoje życie. Moment złożenia ofiary przebiega jednak dużo mniej, hmm, triumfalnie niż obiecano. I można to rozumieć dwojako: a) ten ktoś żył kłamstwem, b) ten ktoś żył celem. Reżyser nieprzypadkowo wydobywa ten niuans. Sam przecież wciąga nas w kłamstwo – czyli kino – by potem uchylić rąbka kurtyny. Najpierw przeciąga nas przez transgresyjny obrządek, a potem daje klucz do zrozumienia, czego doświadczyliśmy. Najpierw redukuje nas do widzowskich ciał, a potem pozwala mózgowi nadgonić. W rezultacie ""Midsommar"" jest nie tylko filmem-procesem, ale i filmem o tymże procesie.   O jaki proces chodzi? Pogańskie gusła to przecież tylko wdzięczne exemplum, horrorowa atrakcja. Nazwijcie go sobie jak chcecie: religią czy magią, psychoanalizą czy kinem. Na poziomie, który interesuje Aster, wszystkie są przecież tym samym: ot, opowieściami, których używamy, by coś przepracować, coś znieczulić, czemuś nadać sens. I właśnie o tym mechanizmie mówi ""Midsommar"". Krwawy szwedzki rytuał nie służy tu za przykład pozytywny czy negatywny, a jedynie za przykład… skuteczny. W końcu każdy chwyta się takiej narracji, jaka mu pomaga. A czy jest ona ""dobra"" czy ""zła"", czy jest ""prawdą"" czy ""kłamstwem"", to zupełnie inna sprawa. Jedni palą chochoły gdzieś w szwedzkiej głuszy. Inni kręcą o tym horrory. Jeszcze inni idą potem do kina, by je obejrzeć.  "
Ja teraz kłamię (2019),6,"- Tkwimy w rzeczywistości przepuszczonej niejako przez filtr photoshopa. Tak jak z twarzą człowieka, której rysy często są już tak zmienione, że tylko dzięki drobnym fragmentom jesteśmy go w stanie rozpoznać. Te fragmenty to właśnie prawda, ale obudowana totalną fikcją - przekonuje  w niedawnym wywiadzie dla ""Rzeczypospolitej"" Paweł Borowski. Po dekadzie milczenia twórca głośnego ""Zera"" powrócił na ekrany filmem będącym ilustracją powyższej smutnej refleksji. ""Ilustracja"" to słowo-klucz. O ile bowiem diagnoza, którą stawia artysta, rewolucyjna raczej nie jest, to już forma, w jakiej ją przedstawia, robi duże wrażenie. Borowski - absolwent ASP, malarz, rysownik, autor animacji - rozumie, że kino to przede wszystkim ruchome obrazy, a jeden kadr potrafi przekazać nieraz więcej niż tysiąc słów. ""Ja teraz kłamię"" ogląda się na zimno, z nutą lekkiego zniecierpliwienia, a zarazem z podziwem dla nieuczesanej, unikatowej wyobraźni twórcy.       Maja Ostaszewska  Olaf Tryzna  Pod powiekami zostaje już pierwsza scena. Oto w rozświetlonym neonami, przywodzącym na myśl awangardowe filmy science fiction z lat 60. studiu odbywa się nagranie talk show ""Konfesjonał gwiazd"". Grana przez Agatę Buzek demoniczna gospodyni - w wielgachnym turbanie, świdrująca spojrzeniem zarówno rozmówców jak i obiektyw kamery - przypomina szykującą się do ataku kobrę. Idea audycji jest prosta: goście-celebryci dzielą się swoimi smutnymi historiami, a widzowie decydują, która z nich jest prawdziwa. Ten, kto wypadnie najbardziej wiarygodnie, zgarnia nagrodę pieniężną. Przebrzmiała aktorka Celia (Maja Ostaszewska) oraz jej partner, reżyser Mat (Rafał Maćkowiak), zamierzają przeznaczyć wygraną na sfinansowanie wymarzonego filmu. Ich konkurentka piosenkarka Yvonne (Paulina Walendziak) liczy z kolei na to, że udział w programie pozwoli jej powrócić do pierwszej ligi show-biznesu. Cóż, jak mawiał klasyk: jeśli chcesz rozśmieszyć Boga, powiedz mu o swoich planach.  Wizyta w studiu uruchamia domino zdarzeń, które reżyser pokazuje nam kolejno z punktu widzenia Celii, Mata i Yvonne. Wraz z upływem czasu niepokojące sytuacje oraz niezrozumiałe zachowania postaci nabierają sensu, a pozornie niedopasowane elementy fabularnej układanki łączą się w całość. Borowski rozgrywa tę szaradę z chłodną, matematyczną precyzją. Bohaterów traktuje z kolei niczym naukowiec podglądający owady w terrarium - bez większych emocji i cienia współczucia. Wszystko to jednak sprawia, że w ekranową historię trudno jest się zaangażować. Nie do końca również wiadomo, po co twórca ""Zera"" zaprosił przed kamerę znakomitych aktorów pokroju Roberta Więckiewicza, Joanny Kulig, Adama Woronowicza czy Mariana Dziędziela, skoro nie miał dla nich ról godnych ich talentów.       Joanna Kulig,  Maja Ostaszewska  Olaf Tryzna  Borowski portretuje świat, w którym granica między tym co rzeczywiste a zmyślone rozmyła się, a ludzie niczym aktorzy w greckim teatrze co chwila zakładają i zdejmują kolejne maski. W ""Ja teraz kłamię"" obrywa się goniącym za skandalem, grającym na emocjach mediom, skisłej śmietance towarzyskiej oraz widzom pozwalającym karmić się gumą do żucia dla oczu. Ów moralny niepokój, choć całkowicie uzasadniony, wydaje się jednak spóźniony o ładnych parę lat. Podobne zagadnienia na warsztat brali przecież wcześniej m.in. Sidney Lumet (""Sieć""), Woody Allen (""Celebrity""), a ostatnio chociażby David Cronenberg (""Mapy gwiazd"").  Żaden z wymienionych filmów nie może jednak pochwalić się równie oryginalną i przemyślaną w każdym detalu warstwą wizualną jak ""Ja teraz kłamię"". Reżyser spędził blisko trzy lata, dopracowując w postprodukcji wizję świata, w którym pod rękę kroczą ze sobą futuryzm i retro, a David Lynch spotyka się z Piotrem Szulkinem i ""Krainą grzybów"". W polskim kinie, które tak bardzo ukochało sobie mały realizm, efektowna fantasmagoria autora ""Kocham cię"" zasługuje na tym większe wyróżnienie. Pozostaje mieć nadzieję, że w kolejnym filmie Borowski-narrator dorówna Borowskiemu-styliście. "
Sekretne życie zwierzaków domowych 2 (2019),5,"W co zamieni się wielka włochata kula, kiedy puścimy ją w dół stromej ulicy? Odpowiedź jest prosta: w tę samą wielką włochatą kulę, do której poprzyczepiały się gumy do żucia, pety i inne miejskie farfocle. ""Sekretne życie zwierzaków domowych 2"" to balon animowanej energii – rozkoszny, giętki jak trampolina, wydający z siebie wesołe piski i merdający pastelowym ogonkiem. A poza tym właściwie nieodróżnialny od pierwszej części, która z kolei zbyt długo przeglądała się w fabularnym zwierciadle ""Toy Story"". Nieważne, że twórcy wybrali dla swojej kulki inną ulicę do sturlania, skoro to wciąż to samo stare skrzyżowanie.        Universal PicturesIllumination Entertainment  Chciałbym wierzyć, że kino nie traktuje swojej najmłodszej publiczności po macoszemu. Że jest w stanie zaproponować nieszablonową historię częściej niż raz na dwa, trzy lata. Bo ""Sekretne... 2"" to zakurzony katalog pełen mitów i stereotypów na temat kanapowców – identyczny jak w jedynce, tyle że zaaranżowany w kilku nowych lokacjach. Psy Max i Duke obrastają w kolejne cenne życiowe doświadczenia: ich pani ma stałego partnera, rodzi się potomek, a Max – po krótkim etapie niechęci – dostaje świra na punkcie bezpieczeństwa malucha. Nagle Nowy Jork zamienia się w gigantyczną miejską dżunglę, gdzie każdy warkot silnika niesie się jak ryk dzikiej bestii, a każdy zapach oznacza śmiertelne zagrożenie. Dżungla materializuje się również w inny sposób – do miasta zjeżdża cyrk, a jego właściciel, złowrogi, ubrany w czernie i futra Rosjanin, więzi w klatce młodego tygrysa syberyjskiego. To już zadanie dla królika Tuptusia, przekonanego o swoich superbohaterskich mocach i wpływie na rzeczywistość kanap, parapetów i pełnych misek. Gidget – suczka z ADHD – dostaje natomiast polecenie opieki nad ukochaną zabawką Maksa, kiedy ten uczy się wypasać owce na agrowczasach. I tak to się toczy – z codziennych domowych potyczek wyrastają zwierzęce makro-sprawy.        Universal PicturesIllumination Entertainment Wszystkie te rozproszone wątki zbiegają się w końcu w jednym punkcie kulminacyjnym – suma pościgów i histerycznego machania ogonem daje jeszcze więcej pościgów i wszechobecnej rozwałki. Trudno zaprzeczyć, dużo się tutaj dzieje, ale jest to dzianie się wtórne, ogołocone z ciekawych pomysłów, pozbawione inteligencji, aluzyjności i wdzięku, czyli znaków rozpoznawczych licznej rodziny współczesnej animacji. No bo co w świecie kanapowców zmienia wycieczka Maksa i Duke'a na farmę? Jaki nowy punkt ciężkości wytwarza? Zwierzęta gospodarcze to taki sam dwuwymiarowy ludzki stereotyp żywcem wyciągnięty z popularnej gry ""FarmVille"": owce są głupie, krowy bezczelne i uparte, indyki szalone, a pies pasterski Kogut to nieustraszony twardziel, szczekająca wersja Clinta Eastwooda z przenikliwym spojrzeniem. Prościutki morał z pierwszej części zastępuje morał jeszcze prostszy – nieważne, ile mierzysz, świat i tak leży u twoich stóp; nie liczy się wzrost, ale odwaga; nie mięśniem, lecz sprytem ich zwyciężaj. Chyba jakoś tak to idzie, zresztą w doskonałej symbiozie z pozostałymi filmowymi kliszami, na przykład: ""każdy Rosjanin to sadysta, który trzyma w domu wilki"" albo ""samotna emerytka przygarnie wszystkie kotki, nawet te dwustukilowe"".        Universal PicturesIllumination Entertainment Zgrywa zgrywą, ale humor także nie jest najmocniejszą stroną ""Sekretnego..."". W tym przypadku da się przynajmniej wyrazić uzasadnione wątpliwości – suche kwestie dialogowe i wszechobecne ""spoko"" (nie wiadomo, o co chodzi i co powiedzieć? No to SPOKO) mogą być po prostu efektem słabego polskiego dubbingu. Nie przesądzam, nie wyszydzam. Ten pastelowy miks wtórności, suchości i wartkiej akcji składa się jednak w konsekwencji na bardzo średnie animowane widowisko. Jedno z tych, które umykają pamięci równie szybko, co toczące się narysowanymi ulicami Nowego Jorku włochate kulki pinballowe: chomiki, króliki, pieseły, koty i tygrysy. Nie wystarczy po raz tysięczny obdarzyć zwierzęta mową, naciągnąć im sprężynki i pozwolić biegać, trajkotać i odbijać się od ścian i sufitów. Trzeba jeszcze wiedzieć, po co się to robi. A tego ewidentnie tutaj zabrakło."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Anna (2019),3,"Desperackie czasy wymagają desperackich działań. Luc Besson najwyraźniej postanowił postąpić zgodnie z tą maksymą i odgrzewa kotlety z nadzieją, że skoro kiedyś odniósł sukces ""Nikitą"" czy ""Lucy"", to teraz, kiedy jego imperium rozsypuje się w proch, też tak będzie. Niestety Besson postanowił zignorować okrutną prawdę: skoki na kasę nie sprawdzają się, jeśli poza desperacją nie stoi za nimi nic więcej.       Sasha Luss  EuropaCorpCiné+Summit EntertainmentCanal+ Gdyby Besson nie czuł presji czasu (i pieniędzy), gdyby na spokojnie rozwijał pomysły stanowiące punkt wyjścia ""Anny"", to z powodzeniem mógłby nakręcić na ich podstawie nie jeden, a dwa udane filmy: pierwszy to buzujący adrenaliną szalony akcyjniak, drugi to klimatyczny dramat szpiegowski w starym, dobrym stylu. Niestety Besson skleił wszystko na chybcika, wykorzystał niedopracowane koncepcje, nie zastanowił się nad sensownym łączeniem poszczególnych elementów. Działał impulsowo i miejscowo. Jeśli dana sekwencja wydawała się w porządku, umieszczał ją w filmie i szedł dalej. Dlatego też obok siebie znajdują się sceny wyjęte z różnych porządków, niespójne logicznie i frustrujące dla widza.  Doskonałym tego przykładem jest już sama konstrukcja głównej bohaterki. Skomplikowana intryga szpiegowska w czasach przemian ustrojowych w Rosji końca XX wieku sugeruje, że tytułowa Anna miała być jedną z tych tragicznych postaci, które stały się więźniami okoliczności, niewolnikami systemu. Jest jednak inteligentna i po mistrzowsku wyszkolona, podejmuje więc nierówną walkę na licznych frontach, szukając szpary, przez którą może umknąć na wolność.       Helen Mirren,  Sasha Luss,  Luke Evans,  Eric Godon  EuropaCorpCiné+Summit EntertainmentCanal+ Nie jest to najbardziej oryginalny pomysł fabularny na świecie, ale za to bardzo pojemny, umożliwiający tworzenie wielu fascynujących i mocno zróżnicowanych historii. Niestety u Bessona bardzo szybko zostaje on sprowadzony do poziomu ""Anna jest piękną kobietą"". I nie jest to dla reżysera jedynie cecha postaci, a jedno z głównych kół zamachowych rozkręcających akcję. Bo wszyscy w filmie zachowują się tak, jakby Anna była superbohaterką, a jej niezwykłą mocą były feromony, które sprawiają, że wszyscy w jej otoczeniu tracą dla niej głowę. Anna skrzętnie wykorzystuje to dla własnych celów, ale jednocześnie pozostaje typową romantyczną heroiną przeżywającą egzystencjalne katusze, bo wszyscy się w niej bez pamięci zakochują.  Kręcąc ""Annę"", Besson ewidentnie próbował podłączyć się pod modę na opowieści o twardych kobietach, które doskonale odnajdują się w zdominowanych dotychczas przez mężczyzn gatunkach filmowych. Można wręcz odnieść wrażenie, że Francuz próbuje przypomnieć widzom, że kręcił takie obrazy na długo, zanim Hollywood uznało je za ""trendy"". Problem jednak w tym, że ""Anna"" wcale nie wygląda na film, który mógłby spodobać się kobietom. Jest to raczej dziecko minionej, szowinistycznej epoki, a kopiąca facetom tyłki heroina jest fetyszem, ucieleśnieniem męskich fantazji o pięknej dominie, która przejmie nad nimi kontrolę, stając się w ten sposób źródłem erotycznej stymulacji. I choć w filmie znajdziemy kilka fajnych, efekciarskich scen, w których bohaterka bez problemów rozprawia się ze zgrają tak zwanych samców alfa, to jednak więcej czasu Besson poświęca na kontemplowanie jej fotogenicznej fizjonomii, sprowadzając ją do roli żywego manekina. Uczynienie z bohaterki modelki to sprytny pomysł, który pozornie usprawiedliwia takie jej traktowanie przez reżysera. Jest to jednak zabieg zbyt oczywisty, by ktokolwiek uwierzył, że naprawdę względy artystyczne miały tu pierwszorzędne znaczenie.  Na zatracenie poszła też niezła skądinąd intryga szpiegowska. Potencjalnie mogła to być naprawdę fascynująca opowieść o partiach szachów toczonych jednocześnie na wielu planszach, gdzie pionkami są żywi ludzie, a stawką wpływy polityczne, władza, pieniądze oraz osobista wolności. Besson sprowadził to jednak do kilku fabularnych wolt, które później za każdym razem pieczołowicie odtwarza, wyjaśniając krok po kroku, jak do nich doszło. Za pierwszym razem takie podejście intryguje. Za drugim wciąż wydaje się chwytem interesującym. Później, kiedy weźmie się pod uwagę wszystkie inne niedopracowane i nie zawsze pasujące elementy, już tylko męczy.  ""Anna"" sprawia więc wrażenie, jakby była playlistą wszystkich reżyserskich chwytów i manieryzmów Bessona, które sklejone zostały w jedną niepasującą całość, a widz musi to ""binge'ować"" w narzuconej przez Francuza kolejności. Nie stanowi to najlepszej wizytówki reżysera. Nawet jeśli po filmie rozsiane są elementy sugerujące, że Bessona wciąż stać na nakręcenie dobrej, pełnej akcji opowieści sensacyjnej."
Oszustki (2019),5,"Pogoda nie rozpieszcza? Żar leje się z nieba i nawet w cieniu nie ma co liczyć na ochłodę. Chcecie chociaż na chwilę odpocząć od spiekoty? Klimatyzowane sale kinowe wydają się kuszącą alternatywą. Ale trzeba jeszcze wybrać odpowiedni film. W takich okolicznościach przyrody najlepiej wypadają głupawe komedyjki, które wymagają od widza naprawdę minimum uwagi, ale sprawiają, że czas mija przyjemnie i szybko. Takim tytułem jest właśnie film Chrisa Addisona ""Oszustki"".       Anne Hathaway,  Rebel Wilson  Metro-Goldwyn-Mayer Pictures Inc. Pełnometrażowy debiut reżyserski aktora znanego chociażby z serialu ""Kumple"" stanowi kwintesencję letniej rozrywki. Oczywiście, technicznie nią nie jest. W Stanach miał bowiem premierę na początku maja. Polski dystrybutor dobrze jednak zrobił wprowadzając go do naszych kin wraz z początkiem wakacji. ""Oszustki"" idealnie odnajdą się w letnim repertuarze każdego kina. Oferują bowiem ten rodzaj rozrywki, który w innych okolicznością zostałby uznany za idiotyczny i niestrawny. Kiedy jednak spiekota nie daje żyć, kiedy nic nie chce się robić, a już z całą pewnością nie ""rozkminiać"" zawiłości fabuły, wtedy ""Oszustki"" bardzo zyskują. Nagle humor bardzo niskich lotów okazuje się dokładnie tym, czego potrzeba w upalne popołudnie. Całość cieszy zwariowaną akcją i dużą liczbą idiotycznych gagów, na których można się gromko śmiać. Przy 36 stopniach w cieniu ""Oszustki"" są niczym ambrozja oferująca wytchnienie.  To dobra wiadomość dla Addisona, bowiem jako reżyser musi się jeszcze dużo nauczyć. Największym jego osiągnięciem przy ""Oszustkach"" było pozostawienie materiału wyjściowego w spokoju. Film jest bowiem remakiem ""Parszywych drani"", którzy z kolei powstali na bazie ""Opowieści do poduszki"". Scenariusz, nad którym trudziły się aż cztery osoby, garściami czerpie ze swoich poprzedników. Dotyczy to zarówno ogólnego zarysu fabuły, jak i wielu zwrotów akcji. Jedynym prawdziwym novum jest zmiana płci głównych bohaterów. Addison obchodzi się z materiałem, jakby to był jadowity wąż. Trzyma dystans i nie angażuje się, przez co całość sprawia wrażenie bezosobowej i mechanicznej sieczki. Zaś większość scen komediowych mogłaby z powodzeniem zostać wycięta z ""Oszustek"" i przeniesiona do innego równie głupawego filmidła i nikt nie zwróciłby na to uwagi. Na szczęście reżyser jest świadomy swoich braków i przynajmniej nie szkodzi. Stąd humor, nawet jeśli jest wtórny i nie najwyższych lotów, i tak sprawdza się, rozśmieszając do łez (często właśnie dlatego, że nie jest zbyt wyrafinowany).       Anne Hathaway,  Rebel Wilson  Metro-Goldwyn-Mayer Pictures Inc. Prawdziwym skarbem ""Oszustek"" są jednak grające główne role Anne Hathaway i Rebel Wilson. Panie idealnie odnalazły się w tej rubasznej produkcji i bez zahamowań szaleją na ekranie. Ich entuzjazm jest naprawdę zaraźliwy i trudno nie dać się wciągnąć w ich przewrotne igraszki i zwariowaną rywalizację. Hathaway i Wilson świetnie się dopełniają, tworząc klasyczny komediowy duet spokojnie mogący konkurować z tandemem Steve Martin i Michael Caine z ""Parszywych drani"".  ""Oszustki"" nie są filmem, który na zawsze zmieni Wasze życie. Większość zapewne dość szybko o nim zapomni. Jest to jednak komedia, która pozwoli odsapnąć i podładować psychiczne baterie pozytywną energią. Od letniej rozrywki naprawdę niczego więcej nie należy oczekiwać. "
Laleczka (2019),7,"Po serii coraz bardziej groteskowych sequeli rudowłosa zabawka o morderczych skłonnościach wraca do korzeni. Odpowiedzialny za scenariusz Tyler Burton Smith operuje wprawdzie postaciami stworzonymi przez Dona Manciniego, zdecydował się jednak zaktualizować fabułę. Zgrabnie przełożył oryginalną historię na współczesne realia, wymieniając duszę praktykującego wudu seryjnego mordercy na pozbawioną kompasu moralnego sztuczną inteligencję. Tym samym ""Laleczka"" to nie tyle remake, co reboot serii, w którym pod slasherowo-komediową formą kryją się całkiem poważne rozważania na temat miejsca człowieka w zdominowanym przez elektronikę świecie oraz etycznej odpowiedzialności korporacji za wymykający się spod kontroli produkt. Jeśli więc piąty sezon ""Czarnego lustra"" nie spełnił Waszych oczekiwań, nowa wersja ""Chucky'ego"" może zrekompensować to rozczarowanie.         Metro-Goldwyn-Mayer (MGM)Orion PicturesKatzSmith Productions Posthumanistyczny wydźwięk dzieła twórcy sygnalizują już w sekwencji otwierającej, kiedy to z ekranu przemawia do nas Henry Kaslan (Tim Matheson). Prezes Kaslan Corp., firmy, której innowacyjny system zintegrowanych urządzeń elektronicznych zrewolucjonizował życie milionów Amerykanów, z dumą przedstawia Buddiego — ludzką twarz nowoczesnej technologii, zabawkę, która nie tylko włączy telewizor i wezwie taksówkę, ale też zaśpiewa dziecku kołysankę, a po sparowaniu z właścicielem nauczy się zapewniać mu spersonalizowaną rozrywkę, stając się jego najlepszym przyjacielem. Za fasadą okrągłych zdań o trosce i odpowiedzialności kryje się (a jakże) azjatycka fabryka, zaś w niej wyzyskiwani i niegodnie traktowani robotnicy. Kiedy jeden z nich z dnia na dzień, a właściwie z minuty na minutę, zostaje zwolniony, postanawia się zemścić. Zanim popełni samobójstwo, zdąży jeszcze zmodyfikować algorytm bezpieczeństwa swojej ostatniej lalki, umożliwiając mu przyswajanie niepożądanych zachowań. Kiedy więc wadliwy egzemplarz trafia w ręce Andy'ego (Gabriel Bateman), uszczęśliwienie chłopaka stanie się dla niego celem, do którego będzie dążyć dosłownie po trupach.  Wychowywany bez ojca nastolatek ma trudności w nawiązywaniu kontaktów, ale towarzystwo mówiącego głosem Marka Hamilla Buddiego (który autonomicznie przyjmuje imię Chucky) zapewnia mu zainteresowanie rówieśników. Dzieciaki, zafascynowane błędem oprogramowania pozwalającym zabawce używać soczystych określeń i wykonywać nieprzyzwoite gesty, początkowo wykorzystują ją do robienia niewinnych psikusów nowemu partnerowi Karen, matki Andy'ego (Aubrey Plaza). W miarę jak koleżeńskie więzi się zacieśniają, Chucky schodzi na dalszy plan. Ponieważ algorytm nie pozwala mu zaakceptować porzucenia przez przyjaciela, postanawia odzyskać jego uwagę. Zdeterminowany w dążeniu do celu, na dobry początek wciela w życie krwawe wyczyny Leatherface’a zaobserwowane podczas wspólnego seansu ""Teksańskiej masakry piłą mechaniczną 2"". Szybko rozsmakowuje się w zabijaniu, eliminując kolejne osoby na coraz to wymyślniejsze i bardziej brutalne sposoby.       Gabriel Bateman  Metro-Goldwyn-Mayer (MGM)Orion PicturesKatzSmith Productions Reżyser Lars Klevberg celowo nawiązuje do sequela kultowego slashera, podobnie jak Tobe Hooper łącząc przerysowaną przemoc z ironicznymi one-linerami (""To za Tupaca!""). Dzięki temu jego ""Laleczka"" utrzymana jest w duchu oryginału z 1988 roku będącego w gruncie rzeczy parodią popularnych w latach 80. amerykańskich horrorów. Krwawych scen nie ma tu wprawdzie dużo, są one jednak tak odrealnione, że często grymas grozy na twarzy widza zmienia się w śmiech. Na szczęście nie jest to poziom produkcji niesławnej wytwórni Asylum (która o dziwo nie zdecydowała się wypuścić na VOD swojej wersji, jak miało to ostatnio miejsce choćby w przypadku ""Aladyna""), lecz dzieło, w którym doskonałe wyważenie estetyki gore i czarnego humoru przywodzi na myśl ""Martwicę mózgu""."
Ma (2019),2,"Każdy, kto widział ""Służące"", kojarzy zapewne wątek ciasta z niespodzianką, jakie bohaterka grana przez Octavię Spencer sprezentowała bohaterce granej przez Bryce Dallas Howard. Jeśli nie pamiętacie, czym była owa ""niespodzianka"", podpowiedź znajdziecie w tytule tej recenzji. A jeśli nie domyślacie się, czemu w ogóle przywoływać ów wątek w recenzji horroru ""Ma"", spieszę z odpowiedzią. ""Ma"" to przecież kolejny efekt współpracy Tate'a Taylora z Octavią Spencer, co więcej, zasadzony na koncepcji podwójnego złamania emploi. Ot, filmowe ciasto z niespodzianką: reżyser próbuje sił w nowym gatunku, a aktorka zrywa z wizerunkiem sympatycznej pani z sąsiedztwa. Problem w tym, że to niespodzianka równie niestrawna, jak ta ze ""Służących"". Co gorsza – to nam, widzom, przypada w tym scenariuszu rola Bryce Dallas Howard. Smacznego!        Octavia Spencer  Universal Pictures Możliwe, że fekalna metafora jest ciut niepoważnym sposobem na podsumowanie filmu. Cóż jednak poradzę, kiedy wydaje mi się absolutnie adekwatna. Po obejrzeniu ""Ma"" czułem się bowiem – z braku lepszego słowa – zbrukany. I to nie zbrukany w sposób, w jaki można czuć się po seansie ""Teksańskiej masakry piłą mechaniczną"" czy innej ""Ludzkiej stonogi"". Taylor nie celuje bowiem w jakieś B-klasowe horrorowe obrzydzenie, w jakąś radosną zabawę z gatunkową transgresją. Nie, on pręży się na horror z rodowodem. Cenną wskazówką jest tu otwierające film logo studia Blumhouse, dla którego powstało m.in. ""Uciekaj!"". Tak, twórca ""Służących"" idzie tropem Jordana Peele'a, mierzy w redefiniującą karierę woltę i chce językiem gatunku opowiedzieć o poważnych sprawach. Trochę postraszyć, trochę się powymądrzać, dużo zyskać. Zamiast sprawnie żonglować konwencjami i gładko łączyć wysokie z niskim, twórca obiera jednak szmirowatą drogę na skróty. I właśnie to jest tu tak niesmaczne.   Przyznam, sam pomysł na film jest tak absurdalny, że aż mógł zadziałać. Grupa nastolatków chce zaszaleć w weekend, potrzebuje jednak kogoś dorosłego, kto kupi im alkohol. Udaje się: zaczepiona na ulicy nieznajoma Sue Ann (Spencer) nie tylko pomaga im zaopatrzyć się w wysokoprocentowy arsenał, ale też proponuje, by poimprezowali w jej piwnicy. Dom kobiety, która przybiera przydomek ""Mamy"", szybko staje się najgorętszą miejscówką w okolicy dla chcących zaszaleć nastolatków. Nie byłoby jednak filmu, gdyby nad wyraz gościnna Sue Ann nie miała w tym własnego mrocznego interesu. Wiecie: jednego z tych, które każą aktorce rzucać ""na stronie"" złowieszcze spojrzenia do kamery. Jedno za drugim, jedno za drugim, w dosłownie KAŻDEJ scenie. No i pomysł nie działa.       Dante Brown,  McKaley Miller,  Gianni Paolo,  Octavia Spencer  Universal Pictures Jednym z katastrofalnych błędów reżysera jest to, że ignoruje komediowy potencjał historii. Koncepcji ""piwnicznej imprezowni"" Mamy bliżej przecież do ""Domu wygranych"" z Willem Ferrellem niż do jakiegoś klasycznie horrorowego punktu wyjścia. Taylor opowiada jednak z kamienną twarzą, obnażając przy okazji wszelkie mielizny fabuły. Dość powiedzieć, że bohaterowie ""Ma"" popełnią każdy gatunkowy grzech, od żenująco naiwnej ufności wobec nieznajomych po zwyczajowe wbieganie na piętro w najmniej stosownym momencie. Mniejsza jednak o dziury w logice; to przecież chleb powszedni horroru. Gorzej, że Taylor po prostu nie czuje konwencji. Garść żałosnych jump-scare'ów i szczypta biednego gore to za mało, by nasycić ekran grozą i zbudować jakiekolwiek napięcie. Nie pomaga też rozszczepiona perspektywa: Taylor raz pokazuje historię oczami nastoletniej Maggie (Diana Silvers), a za chwilę przełącza się na punkt widzenia Sue Ann. Chwyt może i rodem z ""Psychozy"", jednak niewiele tu Hitchcockowskiego suspensu.         Octavia Spencer  Universal Pictures  Taylor bowiem chce mieć ciastko i zjeść ciastko: Sue Ann ma mrozić nam krew w żyłach, ale ma też budzić współczucie. Mamy się jej bać, zarazem ją rozumiejąc. Przeskoki między łopatologicznymi wspomnieniami traumy sprzed lat a złowieszczymi spojrzeniami spode łba są jednak przeciwskuteczne, wchodzą sobie nawzajem w drogę. Od telenoweli przechodzimy tu do taniego sensacyjniaka i w sumie trudno powiedzieć, co gorsze. Spencer niby stara się nadać swojej bohaterce głębię, ale za dużo tu komiksowej nadekspresji i pościelowej czułostkowości. Niestety, ogląda się to wszystko w poczuciu absolutnego niedowierzania, na granicy odruchu wymiotnego i lekceważącego parsknięcia. A fakt, że reżyser próbuje jeszcze przyłożyć ten język do poważnej tematyki, na serio powiedzieć coś o rasie, wykluczeniu, płci i traumie, to już skandal. Gdzie Rzym, gdzie Krym, panie, co pan. Niespodzianka: dwa na dziesięć. "
Petra (2018),7,"Początek ""Petry"" zapowiada eskapistyczną sielankę rodem z ""Vicky Cristiny Barcelony"". Powietrze mieni się odcieniami żółci, na horyzoncie kusi ocean, jasne kamienice ogrzewają złożony z zielonych wzniesień krajobraz. Tak jak u Woody'ego Allena, rodzinna posiadłość na wsi w Katalonii wydaje się idealnym schronieniem dla artystów. Tutejszym gospodarzem i nauczycielem jest przecież największy z nich. Dla Petry (znana z ""Magical Girl"" Bárbara Lennie), świeżo przybyłej malarki, studia pod okiem wiekowego Jaume (Joan Botey) nie są jednak priorytetem. Zamiast odkrywać w sobie artystkę, chce dociec własnej tożsamości; zamiast słuchać rad mistrza, woli wyciągnąć z niego prawdę o sobie samej.       Bárbara Lennie  Instituto de la Cinematografía y de las Artes Audiovisuales (ICAA)Institut Català de les Empreses Culturals (ICEC)Televisión Española (TVE)Televisió de Catalunya (TV3)Oberón CinematográficaBalthazar ProductionsFresdeval FilmsWanda Visión S.A.Eurimages         Joan Botey  Instituto de la Cinematografía y de las Artes Audiovisuales (ICAA)Institut Català de les Empreses Culturals (ICEC)Televisión Española (TVE)Televisió de Catalunya (TV3)Oberón CinematográficaBalthazar ProductionsFresdeval FilmsWanda Visión S.A.Eurimages Prawda płynąca z ust człowieka o sercu jak ziarnko piasku i przerośniętym ego, niestety, nie ma jednego oblicza. Jaume to weredyk, ale także manipulator i skrajny cynik, który w cierpieniu innych widzi wątpliwą osłodę plugawej egzystencji. Nie raz i nie dwa przekonacie się, że w tych określeniach nie ma grama recenzenckiej przesady. Nawet Lord Vader wyciągnął do dziecka pomocną dłoń – ten ojciec-nieojciec tego nie potrafi. Relacja Petry z osobliwym starcem jest nie tylko początkiem dziwnie wciągającego genealogicznego labiryntu, ale także klockiem domina popychającym kolejne katastrofy i trucizną dla kilku innych relacji. Intrygę filmu Jaimiego Rosalesa budują używane za życia maski i chowane do grobu sekrety. Chór w głośnikach nie pozostawia złudzeń: tutaj życie maluczkich jest nierozłączne z wielką tragedią, fatum ma się dobrze, a śmierć stale czyha za rogiem. Jeśli jeszcze nie zgadliście, ""Petra"" jest telenowelą o słusznym ciężarze greckiej tragedii. Bez obaw: to telenowela zdolna przynieść satysfakcję zarówno wyczulonym na psychologiczne drgania amatorom kina Pedro Almodovara, jak i miłośnikom slow cinema, którzy w niełaszeniu się do odbiorcy widzą pierwszy warunek sensownego seansu.  To nie jedyne atuty szóstego filmu Jaimiego Rosalesa. Opowiadając o spaczonych relacjach w fałszywej komórce społecznej zwanej przez niektórych rodziną, ulubieniec nowohoryzontowej publiczności eksperymentuje z chronologią. Hiszpan dzieli film na rozdziały i miesza ich kolejność. Nieliniowa struktura opowieści nie tylko odpowiednio wyostrza emocjonalne napięcia i profile charakterów, ale także tematyzuje kluczową problematykę czasu, który wcale nie leczy ran. W ""Petrze"" przeszłość agresywnie wdziera się w pozornie bezpieczną teraźniejszość postaci i redefiniuje ich plany na przyszłość. Prawda zawsze przychodzi skądinąd, niezależnie od usilnych starań bohaterów – o dziwo, twórcom udało się dać temu wyraz w filmowej formie. Powoli przesuwająca się kamera Hélène Louvart (""Pina"") w dziwny sposób niepokoi: w zamyśleniu skrada się obok rozmawiających bohaterów, by znów się od nich oddalać i skupiać uwagę na otaczającej ich przestrzeni. Bywa, że najpierw słyszymy sam dialog, dopiero później widzimy rozmówców – lub odwrotnie. Jak gdybyśmy, przybliżając się do drugoplanowych pomieszczeń, korytarzy i wejść, mieli trafić na wcześniej nieznaną wskazówkę.       Bárbara Lennie  Instituto de la Cinematografía y de las Artes Audiovisuales (ICAA)Institut Català de les Empreses Culturals (ICEC)Televisión Española (TVE)Televisió de Catalunya (TV3)Oberón CinematográficaBalthazar ProductionsFresdeval FilmsWanda Visión S.A.Eurimages Pomysłu na tak podaną intrygę nie starcza na ponad 100 minut seansu. By nie zdradzać za wiele – do kulminacyjnej decyzji bohaterki nic nas nie naprowadza. Z początku skrupulatnie rozplątywane charakterologiczne nitki nagle po prostu zostają zerwane. W finale z tęsknotą wspomnicie finał ""Nieodwracalnego"" Gaspara Noe, który wiedział, że napięcie powinno raczej rosnąć, niż znikać. Jednak nie ma tego złego. Może właśnie dzięki końcowemu uspokojeniu niezadane wprost pytania cudownie zakotwiczają się w głowie, by zostać tam jeszcze na długo po seansie. Czy poczucie naszego ""ja"" może być zabawką w rękach osób dysponujących wiedzą, która nas dotyczy, a której sami nie posiedliśmy? Czy jesteśmy ofiarami zaplątanymi w siatkę interakcji społecznych i niezaplanowanych genealogii? Czy nasza tożsamość jest kwestią wyboru, genów, a może kultury – pełnej tabu, których nieświadome złamanie definiowałoby nas na nowo? Czy można napisać swoją historię w cieniu grzechów własnych rodziców? Wreszcie, czy wewnętrzna niepodległość równa się zignorowaniu tego, na co nie mamy żadnego wpływu? ""Petra"" nie daje odpowiedzi na wszystkie te pytania. Cudownie jednak, że potrafi je zadać."
Kobieta idzie na wojnę (2018),5,"Jeden zakłada maskę nietoperza, inny wciska się w trykoty, jeszcze któryś narzuca na bary czerwoną pelerynę. 50-letnia Halla (Halldóra Geirharðsdóttir) walczy ze złem w nieco innym stylu. Do ratowania świata wystarczy jej strzała, łuk i obcęgi; dynamitem również nie gardzi. W czarnej godzinie za schron służy jej przyroda: przed nieprzyjacielem chowa się wśród mchu lub za wulkaniczną skałą, a ciepło czerpie z termalnych źródeł. Jak na ekoterrorystkę z prawdziwego zdarzenia przystało. Jej działań nie hamują dylematy Mrocznego Rycerza – ratuje przecież nie pobliską dzielnicę, ale  planetę, na której przyszło jej żyć. Dla niej cel uświęca środki, prawo państwowe ustępuje przywilejom natury, a zgryzoty nielicznych unieważnia alternatywa cierpienia pozostałej większości. Za dnia, z przyklejonym do twarzy uśmiechem, Halla prowadzi chór w jednym z islandzkich miasteczek. Gdy nikt nie patrzy, uśmiechu się pozbywa, zakasa rękawy i sabotuje pracę niszczących klimat fabryk.       Halldóra Geirharðsdóttir  Ukrainian State Film AgencyIcelandic Film CenterKöggull FilmworksNordisk Film- & TV-FondSlot MachineFondation GAN pour le CinémaVintage Pictures Gdyby Rambo nasłuchał się antykapitalistycznych manifestów Nelsona Mandeli, stanąłby u boku tytułowej bohaterki ""Kobieta idzie na wojnę"". Gdyby Bear Grylls walczył nie o własne przeżycie, ale o przetrwanie całej ludzkości, stałby się Hallą. Ani Rambo, ani Grylls nie ubiegają się jednak o adopcję 4-letniej imigrantki z Ukrainy. Obrana przez kobietę taktyka obywatelskiego nieposłuszeństwa staje pod znakiem zapytania, gdy pojawia się szansa na zostanie rodzicem. Perspektywa kobiety ulega przewartościowaniu, a priorytet ochrony przyrody może ustąpić miejsca nie tylko trosce o najmłodsze pokolenie, ale i, zwyczajnie, radości możliwego macierzyństwa.  Troszczyć się o Matkę Ziemię czy o jedno z jej dzieci? Oto jest pytanie! Dla miłośników islandzkiego absurdu i dla widzów poprzedniego filmu Benedikta Erlingssona (""O koniach i ludziach"") nie będzie zaskoczeniem zaserwowane tu gatunkowe tutti frutti. Cokolwiek instruktażowy film o ekoterrorystycznej kampanii przeplata się z przyrodniczą bajką o kuszącej szerokimi krajobrazami Islandii. Towarzyszący aktorom, wpleciony w akcję międzynarodowy ""chór"" rodem z antycznej tragedii nie tyle komentuje akcję, co nadaje działaniom Halli rytm i napięcie. Jeśli lubicie dowcipy opowiadane z kamienną twarzą, wewnątrzkadrowy absurd a la Roy Andersson powinien przypaść Wam do gustu. Do tego dostajemy satyrę na rządzących, którzy płaszczą się przed opływającymi w mamonę korporacjami, oraz łatwą krytykę niegardzących sensacją mediów.       Halldóra Geirharðsdóttir  Ukrainian State Film AgencyIcelandic Film CenterKöggull FilmworksNordisk Film- & TV-FondSlot MachineFondation GAN pour le CinémaVintage Pictures Niestety, w zamierzeniu poważne zagadnienia nieraz wpadają w ślepe uliczki scenopisarskiej sklerozy: polityczno-medialne manipulacje opinią publiczną w żaden sposób nie odbijają się na bohaterce, a syzyfowość jej starań i spotykający ją sprzeciw ze strony społeczeństwa koniec końców uznane zostają za nieistotne. Tematy wielkiego kalibru zbywane są anegdotycznym odpowiednikiem wzruszenia ramionami. Nie twórcza bezpretensjonalność jest tu grzechem. Przeszkadza raczej bezpieczne dystansowanie się twórców od odważnej Halli i niechęć do uczciwego oszacowania jej racji.  Nikt tu nie sili się na społeczną diagnozę głębszą niż: (1) jest źle, (2) rząd lubi pieniądze, (3) przemoc nie jest środkiem do celu. Trudno wytyczyć sensowne granice tolerancji na bezkrwawy protest w słusznej sprawie, gdy jedyną reakcją jest święte oburzenie. Może to kwestia przyjętej w filmie mikroperspektywy kilku postaci, lecz te ograniczenia boleśnie dają o sobie znać – szczególnie gdy problem sprowadza się do kwestii społecznych uwarunkowań ekologii. Filmowców nie ciekawi lawina działań, którą mogłaby rozpocząć aktywność tytułowej aktywistki. W ""Kobieta idzie na wojnę"" przekaz zostaje rozmyty – liczy się raczej gatunkowa lekkość opowieści. Jeśli więc spodziewacie się nowej opowieści o niszczeniu i naprawie ekosystemu, lepiej od razu poszukajcie jej gdzieś indziej. W tym wypadku potencjał został niewykorzystany."
Catalina (2017),3,"Zły film złemu filmowi nierówny. Niektóre bawią stężeniem nieporadnej inscenizacji, karykaturalnego aktorstwa i absurdalnej fabuły. Obok nich jest grupa tytułów nudnych, irytujących czy nieangażujących, które dodatkowe punkty tracą za nieudolną próbę podjęcia ważnego tematu. Nietrudno zgadnąć, do której kategorii zalicza się ""Catalina"" Denijala Hasanovica, która dwie edycje wstecz oficjalnie walczyła o Złote Lwy w konkursie głównym w Gdyni, a w kuluarach ubiegała się o miano największej pomyłki festiwalu.   Koprodukcja polsko-chorwacko-bośniacka opowiada o tytułowej Catalinie (debiutantka Andrea Otalvaro), kolumbijskiej studentce prawa, która po pięciu latach spędzonych w Paryżu i odrzuceniu wniosku o przedłużenie wizy przylatuje do Sarajewa. Badania naukowe w Międzynarodowym Trybunale Karnym dla Jugosławii mają jej pomóc w przygotowaniach do pracy doktorskiej, ale i przekonaniu francuskich władz o swojej wartości. Wraz z brakiem pozwolenia na dostęp do archiwum bośniackiej instytucji na drodze Cataliny pojawia się tłumaczka Nada (Lana Baric), do której mieszkania wprowadza się zdesperowana dziewczyna.   ""Catalina"" usilnie pretenduje do miana ambitnego kina artystyczno-festiwalowego, stąd zapewne eksperymenty Bogumiła Godfrejówa z kompozycją kadru, wypełnionego brzydotą, biedą i powszechną beznadzieją, przełamywanymi okazjonalnie przebłyskami nadziei. Już od sceny inicjalnej, rozgrywającej się na lotnisku, rzuca się fabularne kłody pod nogi wycofanej, zdystansowanej Cataliny. Poniżająca kontrola osobista, wyrzucenie z mieszkania, brak pracy dla gorszego sortu native speakera hiszpańskiego (bo z Ameryki Południowej, a nie pożądanej Hiszpanii); nawet siatka z owocami musi rozerwać się właśnie w rękach bohaterki. Mentalne samobiczowanie i wygodne w gruncie rzeczy ustawianie w pozycji ofiary sprawia, iż Catalina, stając się z czasem intruzem w życiu przyjaciółki, zostaje zdominowana na ekranie przez ciekawszą, bardziej złożoną postać Nady.   Wraz z przeniesieniem uwagi na kobietę borykającą się z kompleksami wynikającymi z wiejskiego pochodzenia i bycia ""tą drugą"" dla ukochanego (polski akcent w koprodukcji – Andrzej Chyra) oraz problemem nieprzepracowanej traumy, kamera przestaje skupiać się jedynie na twarzy Cataliny, która wcześniej była punktem odniesienia dla prezentowanego świata. Wracający po dwunastu latach do reżyserii Hasanovic, który schronił się w łódzkiej filmówce podczas wojny w Bośni, skupia się na trzech zagubionych jednostkach: kolumbijskiej imigrantce, rozdartej i nieszczęśliwej kobiecie oraz przymusowo wysiedlonym w ’68 polskim Żydzie. W ""Catalinie"" próbuje opowiedzieć jednocześnie o wciąż niestępionym bólu po stracie członka rodziny na froncie, poczuciu wykluczenia, wykorzenieniu, nieudanej próbie znalezienia swojego miejsca w świecie, bezcelowości starań. Być może właśnie nadmiar tematów sprawia, że żaden z nich ostatecznie nie wybrzmiewa, a sedno sprawy wciąż gdzieś umyka. Nawet mocne sceny, takie jak próba wyznania kobiety-ofiary, giną wśród mielizn emocjonalnych i śledzenia nieangażujących losów niewzbudzających szczególnej sympatii postaci. Istnieje jednak pytanie, które łączy miotających się życiowo bohaterów i widzów wychodzących z kina po seansie ""Cataliny"": jaki w tym sens?"
Krew Boga (2018),6,"Bartosz Konopka to jeden z najciekawszych polskich reżyserów: wystarczająco zdyscyplinowany, by z sukcesem realizować kolejne filmy, a przy tym na tyle szalony, by za każdym razem rzucać się na głęboką wodę. Nominowany do Oscara, ironicznie pogrywający z perspektywą zwierzęcą dokument ""Królik po berlińsku"" (2009) i szamańska wyprawa na Haiti w voodoo-eseju ""Sztuka znikania"" (2013) to rewelacyjne zabawy kogoś, kto granicę między faktami a fikcją traktuje z ożywczą podejrzliwością. Kiedy Konopka po raz pierwszy spróbował swoich sił w pełnometrażowej fabule, rezultatem był jednak toporny i wymęczony dramat psychologiczny ""Lęk wysokości"" (2011). W ""Krwi Boga"" wracamy do znanego ze ""Sztuki znikania"" wywoływania duchów: tych ochrzczonych i tych, które pławią się w pogańskich rytuałach. Przypowieść Konopki to obłąkane, rozedrgane kino, które łączy antropologiczne ambicje ze średniowieczną odmianą kina eksploatacji.        Krzysztof Pieczyński  Jarosław Sosiński Źródłem inspiracji, jak mówi sam reżyser, był ""Valhalla: Mroczny wojownik"" Nicolasa Windinga Refna (2009), w którym Mads Mikkelsen obnosił się z żądnym krwi toporkiem i wzorzystymi tatuażami na klacie. Z duńskiego filmu Konopka pożyczył sposób obrazowania przyrody (malowniczej, ale chmurnej), niechęć do scen dialogowych oraz splot wiary i nagiej przemocy. ""Krew Boga"" to kameralna historia rycerza Willibrorda (Krzysztof Pieczyński), duchownego, który przypływa na słowiańskie wybrzeże, by krzewić wiarę wśród innowierców. Dociera osłabiony i półżywy, a dochodzi do siebie dzięki pomocy Bezimiennego (Karol Bernacki), jedynego chrześcijanina, który ostał się w okolicy. W miarę rozwijania relacji z tubylcami (umorusanymi gliną, pokrzykującymi czcicielami Peruna) ich drogi się rozchodzą: Willibrord jest o krok od nawracania siłą, a Bezimienny urasta do figury chrystusowej, jednocząc się z poganami i okazując im miłosierdzie, które jemu samemu może przynieść zgubę.   To, co w ""Krwi Boga"" zaskakuje najbardziej, to poważna tonacja całości, do której przyczyniają się także modlitwy szeptane zza kadru przez Pieczyńskiego. W odróżnieniu od innej wyprawy w pogańską dzicz, czyli ""Aguirre, gniewu bożego"" Wernera Herzoga, dla Konopki eksces i fantasmagoria nie są celem samym w sobie. Wraz z upływem kolejnych scen buduje on autorski traktat o religii, w którym różne figury władzy (biskup, król, przywódca Słowian) ścierają się w walce o wpływy i rząd dusz. Cierpimy oczywiście na niedosyt polskich filmów historycznych, które cofałyby się w przeszłość poza wiek XX – choćby w odmęty dziejów poprzedzających chrzest Mieszka I. Ale Konopka czułby się zapewne z rekonstrukcją historyczną niewygodnie – uwierałaby jego naturalną skłonność do zamazywania gatunków. Dlatego też ""Krew Boga"" jest – czasem nieznośnie – abstrakcyjna: dzieje się gdzieś i kiedyś, prawdopodobnie na bałtyckim wybrzeżu, ale mogłaby się rozgrywać w dowolnym miejscu i wieku naszej ery. Operując na takim poziomie ogólności, film aż prosi się o piętrowe interpretacje i odczytywanie każdej sceny w kluczu uniwersalnym. Gdzie jednak za dużo uniwersalizmu, tam łatwo o nudę i pretensjonalne uciekanie się do symboli.       Krzysztof Pieczyński  Bartosz Mrozowski ""Krew Boga"" ma kilka świetnych scen, na czele z subiektywnym ujęciem z punktu widzenia Willibrorda, który kołysze się w łódce, patrzy na nieżywych towarzyszy i dotyka ich brudnymi, poczerniałymi rękami, po czym bierze Biblię, skacze do wody i próbuje dotrzeć do brzegu. Ta początkowa scena obiecuje intensywny, brutalny seans, zanurzający nas na dobre w świecie przeklętego misjonarza. Podobną wyrazistość ma moment, kiedy bohater Pieczyńskiego przechodzi w zbroi przez rozpalone ognisko – czujemy niemal, jak skóra i metal wrzynają mu się w ciało. Namacalny świat ""rycerzy wiary"" zderzony jest jednak z niedookreśloną, naszkicowaną powierzchownie grupą Słowian, którzy zachowują się tak, jakby grali w komedii o jaskiniowcach. Wydają się ludźmi z kosmosu niczym, nie przymierzając, bohaterowie ""Na srebrnym globie"" Andrzeja Żuławskiego (1988), kolejnego filmu, do którego Konopka bezpośrednio się odwołuje.  Niesioną kapitalną, złowrogą kreacją Pieczyńskiego ""Krew Boga"" chciałoby się pokochać za poruszanie się w poprzek dominujących trendów w polskim kinie (dość powiedzieć, że po olbrzymim sukcesie ""Kleru"" dzieło Konopki wygląda na zmaganie się z wiarą, które zainteresuje tylko najbardziej żarliwych). Jednak pociągająca ekscentryczność filmu to za mało, by dać się wciągnąć w modlitwę na cały czas seansu. Jak przystało na inteligenckie kino, Konopce bardziej zależy na ""znaczeniach"" niż na krwawych bachanaliach; bardziej na alegorii i mistyce niż na przekonującej opowieści, w której groza brałaby się ze zderzenia jednego rodzaju okrucieństwa z drugim. Tak skupionemu na chrześcijańskiej optyce filmowi zabrakło końskiej dawki pogańskiej energii i bluźnierstwa. Pod koniec ma się aż ochotę zakrzyknąć: niech Perun ma nas w swojej opiece! "
Men in Black: International (2019),5,"Niby wszystko po staremu: neutralizator miga niebieskim światłem, obojętny na otoczenie stróż przegląda gazetę w wielkiej siedzibie MIB, a w tle przemycane są mikrożarty o dzisiejszych gwiazdach popkultury, których ciała stanowią przykrywkę dla obcych. Wymyślne kształty, obrzydliwe wnętrzności i oślizgłe powłoki potworów ustąpiły na rzecz uładzonych, estetycznych dizajnów kosmitów wszelkiej maści. Czarne garnitury wydają się jeszcze lepiej skrojone, a w miejsce ""szybkich"" okularów agentów pojawiły się ich modne i twarzowe odpowiedniki. K (Tommy Lee Jones) i J (Will Smith) również zniknęli – widnieją już tylko na plakacie.       Tessa Thompson,  Chris Hemsworth  Amblin EntertainmentOriginal FilmColumbia PicturesSony Pictures Entertainment (SPE)Parkes/MacDonald Productions F. Gary Gray wysoko ustawił sobie poprzeczkę, przejmując pałeczkę po Barrym Sonnenfeldzie, twórcy udanej i lubianej trylogii ""Faceci w czerni"" (1997-2012). ""Men in Black: International"" wyrasta z zupełnie innego porządku. Film reżysera ""Szybkich i wściekłych 8"" to znak naszych czasów: dziś nie do pomyślenia byłaby chociażby kwestia o ""czarnych spadających z nieba"" czy nabijanie się ze stereotypów o Afroamerykanach kradnących auta. Najpoważniejszą zmianę stanowi jednak pojawienie się protagonistki w zdominowanym przez mężczyzn świecie. Nowicjuszka Molly (utrzymująca dobrą passę po ""Westworld"", ""Thorze: Ragnaroku"" i ""Avengers: Koniec gry"" Tessa Thompson) już na starcie wie więcej od wstępującego przed laty w szeregi facetów w czerni agenta J. Po uniknięciu zneutralizowania w dzieciństwie, niedająca spokoju wiedza o istnieniu obcych doprowadza ją do odkrycia siedziby tajnej organizacji, a spryt i błyskotliwość pozwalają wkupić się w łaski dowodzącej nią O (Emma Thompson). Agentka M jest zdyscyplinowana, oddana sprawie, a przy tym ładna, odważna i inteligentna. Nie popełnia błędów, radzi sobie z każdym zagrożeniem, a jej nerdowski charakter jedynie dopełnia wizerunek typowej Mary Sue – postaci-kliszy, pułapki, w którą wpadają twórcy bohaterów nazbyt idealnych.  ""Men in Black: International"" to dziecko ery ruchu Time’s Up i hashtagu MeeToo. Czarnoskóra kobieta reprezentuje tutaj dwie marginalizowane na ekranie mniejszości. Dając jej sprawczość i prawo głosu, scenarzyści Matt Holloway i Art Marcum (""Punisher: Strefa wojny"", ""Iron Man"") przy okazji pozbawili nieomylną bohaterkę wiarygodności. Być może jej nieskazitelny wizerunek ma być przekorną odpowiedzią na marne jak dotychczas rezultaty protestów kobiet zarówno w Hollywood, jak i w codziennym życiu. Powracająca kilkukrotnie kwestia nieodpowiedniego nazewnictwa (wrzucanie ""women"" do jednego worka z ""men in black"") to mrugnięcie okiem do widza, ale i diagnoza rzeczywistości, w której problemem wciąż pozostają chociażby mniejsze płace kobiet w zestawieniu z zarobkami mężczyzn.  Podobnie jak w trylogii Sonnenfelda, fabuła w filmie Graya opiera się na podążaniu za duetem agentów, skontrastowanych na zasadzie łatwych opozycji w rodzaju rozum i doświadczenie a emocje i brawura. Powracają słowne przepychanki, walka o pozycję, dostęp do lepszej broni. Jednakże w porównaniu do perfekcyjnej M, H (Chris Hemsworth) jawi się nieomal jako nieudacznik: jego porywczość, lekkomyślność, nieuwaga i arogancja nie doprowadzają do katastrofy tylko dzięki szybkiej reakcji kobiety. Postać Hemswortha broni się jednak właśnie ze względu na ludzki wymiar; uroku dodają jej też nonszalancja i dystans, z jakimi aktor pozwala się fetyszyzować (vide: pierwsze spotkanie M i H).        Amblin EntertainmentOriginal FilmColumbia PicturesSony Pictures Entertainment (SPE)Parkes/MacDonald Productions         Emma Thompson  Amblin EntertainmentOriginal FilmColumbia PicturesSony Pictures Entertainment (SPE)Parkes/MacDonald Productions          Amblin EntertainmentOriginal FilmColumbia PicturesSony Pictures Entertainment (SPE)Parkes/MacDonald Productions I niby wszystko po staremu, bo jak zwykle chodzi o uratowanie Ziemi przed zagładą; w nieźle zainscenizowanych, acz nieangażujących pojedynkach, główna stawka w grze traci jednak na znaczeniu. W tworzeniu napięcia nie pomagają też nieumiejętnie wyważone tempo akcji, niezręczne żarty czy przewidywalne plot twisty. Z ekranu kilkukrotnie padają słowa o wszechświecie, który zawsze prowadzi nas do miejsca, w którym powinniśmy się znaleźć w konkretnym czasie. Nie wiem, dokąd Was kieruje wszechświat, ale mam nadzieję, że niekoniecznie akurat na seans nowego filmu Graya. Może i nuda w jego trakcie Wam nie grozi, ale do zapomnienia o ""Men in Black: International"" nawet nie będzie potrzebny neutralizator."
Agent Kot (2018),6,"Muszę się do czegoś przyznać: gdy widzę na afiszu kolejną animację komputerową dla dzieci nakręconą poza Hollywood, prycham i cały się jeżę. Gwałtowny rozwój technologii oraz idące za nim obniżenie kosztów produkcji sprawiły, że filmowa forma, która przez lata była domeną fabryki snów, nagle stała się dostępna dla twórców z całego świata. Przy większości amerykańskich mainstreamowych tytułów zagraniczne produkcje wciąż prezentują się jak polonezy przy Ferrari. Różnicę klas widać zwłaszcza w warstwie scenariuszowej. Hollywoodzkie filmy mają zazwyczaj ciekawszych bohaterów, więcej humoru, polotu oraz inwencji. Nie muszę więc chyba wspominać, że na niemiecko-belgijskiego ""Agenta kota"" szedłem jak na skazanie. Spotkała mnie tymczasem miła niespodzianka: dzieło Christopha Lauensteina i Wolfganga Lauensteina to całkiem zabawny pastisz dreszczowców Alfreda Hitchcocka z miauczącym czworonogiem w zastępstwie Jamesa Stewarta.         Schubert International FilmproduktionsGrid AnimationSeven PicturesScopas MedienScope PicturesUFA Fiction  Koteczka Roxie żyje jak pączek w maśle w domu nadopiekuńczej pielęgniarki. Największą pasją zwierzęcia są seriale sensacyjno-szpiegowskie o przygodach dzielnej agentki. Znudzony futrzak pragnie pójść w ślady swojej idolki i zostać pogromczynią bandziorów. Okazji, by spełnić marzenie, dostarcza niespodziewane pojawienie się dawno niewidzianego brata właścicielki Roxie. Przybysz skrywa tajemnicę, której ujawnienie sprawi, że bohaterka zostanie uwikłana w kryminalną intrygę. Samozwańczej pani detektyw z tarapatów pomogą wyplątać się świeżo uwolniony z łańcucha podwórkowy pies Elvis, uciekający przed śmiercią kogut Ferdek oraz udająca kogoś, kim nie jest, zebra Eustachy. Zabawa w kotka i myszkę rozkręca się na całego.        Schubert International FilmproduktionsGrid AnimationSeven PicturesScopas MedienScope PicturesUFA Fiction  Gdy w jednej z pierwszych scen stado kur zastanawia się, która członkini grupy powinna zostać poświęcona na niedzielny rosół, trudno uwierzyć, że ""Agent kot"" to film dla dzieci. Z czasem twórcom udaje się jednak wyważyć ton i dostarczyć okazji do zabawy zarówno dla małych jak i dużych widzów. Ci pierwsi dostaną wyrazistych, sympatycznych bohaterów, niezłe sceny akcji oraz sporo slapstickowych żartów. Drugim najwięcej frajdy dostarczy wyłapywanie cytatów z twórczości wspomnianego wcześniej mistrza suspensu: ""Północy, północnego zachodu"", ""Marnie"", ""Człowieka, który wiedział za dużo"" czy ""Złodzieja w hotelu"". Gdyby jeszcze polski dialogista darował sobie nieustanne aluzje do bieżących wydarzeń, które za kilka lat mało kto będzie rozumiał, byłoby zupełnie nieźle. Zwłaszcza, że Jolanta Fraszyńska jako pełna zapału Roxie oraz Mirosław Zbrojewicz w roli zgryźliwego Elvisa wypadają wyśmienicie. Kota na punkcie ""Kota"" raczej nie dostaniecie, ale rozczarowania nie będzie. "
Godzilla II: Król potworów (2019),5,"Skoro twórcy filmów o przygodach Godzilli już go koronowali, powinni wiedzieć doskonale, że sztuka nie znosi demokracji. Zrobili tymczasem coś, czego robić nie wypada: odpowiedzieli na lament fanów pokłonem do samej ziemi. Pojedynki gigantycznych monstrów były w poprzednim filmie pysznym deserem? Zróbmy z nich trzydaniowy posiłek z przystawką! Homo sapiens przynudzali, a ich rozterki wpędzały w objęcia Morfeusza? Pomnóżmy obsadę i dajmy jej jeszcze mniej do roboty! Mitologia gargantuicznych monstrów zwanych Tytanami była niewystarczająco rozwinięta? Rozwiejmy wątpliwości naukowym żargonem i jeszcze większą ilością starożytnych rycin! Co może się nie udać?        Warner Bros. Entertainment Inc. Rzeczona strategia może i sprawdziłaby się w przypadku filmu o autonomicznym statusie, jednak ""Godzilla II: Król potworów"" jest przecież kolejnym odcinkiem kinowego serialu, pomostem łączącym odległe części jednego uniwersum. Nic więc dziwnego, że scenariusz pęka w szwach od niepotrzebnych wątków. Jest tu historia szlachetnej pani naukowiec (Vera Farmiga), która zamienia się w bezwzględną ekoterrorystkę. Jest opowieść o jej córce (Millie Bobby Brown), która bardzo kocha swojego ojca, szlachetnego twardziela w typie podtatusiałego Indiany Jonesa (Kyle Chandler). Powraca katalogująca wszelkiej maści bestie organizacja Monarch - teraz na celowniku rządu USA, który chciałby objąć ją wojskową jurysdykcją. Wreszcie pojawia się i Godzilla, tym razem stając do walki ze swoim nemesis, trójgłowym Królem Gidorą. Nie muszę dodawać, który z tych czterech filmów da się oglądać na trzeźwo.       Vera Farmiga,  Millie Bobby Brown  Warner Bros. Entertainment Inc. Podczas gdy potwory łapią się za łby i strzelają piorunami z paszcz, ludzie raczą nas akademickimi dyskusjami o zgubnych skutkach eksploatowania planety. Sklejony z wyblakłych klisz scenariusz dosłownie rozłazi się w szwach: miejsce połowy postaci jest w koszu, dialogi to ułożone piętrowo tautologie, zaś logika przyczynowo-skutkowa była najwyraźniej przesadną ekstrawagancją. Jedyne, za co można scenarzystów pochwalić, to kompilacja dotychczasowych narracji o tytułowym bohaterze: ekranowy Godzilla to trochę superbohater z odlotowymi mocami, trochę pocieszny misio, a momentami - srogi, starotestamentowy Bóg. Podobnie jak w filmach z wytwórni Toho, pojawia się na ekranie głównie po to, by urządzić nam moralną połajankę i posprzątać bałagan po ułomnych próbach zabawy w Najwyższego.        Warner Bros. Entertainment Inc. I cóż to są za porządki! Reżyser Michael Dougherty nie kłamał, mówiąc, że jest fanem przerośniętego gada - miłość, którą obdarowuje wykreowane w komputerze monstra, czuć tutaj w każdej scenie. Powietrzne starcie myśliwców z płonącym Rodanem, narodziny gigantycznej Mothry w aseptycznych wnętrzach wojskowej bazy, wreszcie - bombastyczny finał, w którym stuningowany Godzilla staje do walki z monumentalnym Gidorą. Kamera wiruje pomiędzy potężnymi bestiami, fachowcy od efektów specjalnych zadbali o to, by od każdego podwójnego nelsona rozbolały nas plecy, zaś montażyści domyślili się, że jeszcze kiedyś będziemy potrzebować oczu. I chociaż reżyser poprzedniego filmu, Gareth Edwards, miał kilka ciekawszych pomysłów inscenizacyjnych (podglądany zza węgła, spod kołdry i dzięki przekazom telewizyjnym Godzilla zachowywał resztki tajemnicy), nie będziecie zgrzytać zębami - to naprawdę piękna, zerojedynkowa apokalipsa.  Układ jest prosty: jeśli pielęgnujecie w sobie ośmiolatka-mizantropa, Godzilla będzie i waszym królem, reszta to tylko radioaktywny, hollywoodzki odpad. ""Tym razem dołączamy do walki"" - grozi dziarski bohater grany przez Kyle’a Chandlera. Proszę, nie."
Tajemnice Joan (2018),2,"Biedne życie. Podobno jest najlepszym na świecie scenarzystą. Nie mam jednak żadnych wątpliwości, że jest też najbardziej wykorzystywanym i niedocenianym. Gdy tylko jego wspaniałe historie trafią w łapy twórców pozbawionych umiejętności samodzielnego wymyślania ekscytujących opowieści, zaczynają dziać się straszne rzeczy. Wystarczy wybrać się na ""Tajemnice Joan"", by doświadczyć prawdziwego okrucieństwa filmowych dyletantów.       Judi Dench  Trademark Films Nominalnym punktem wyjścia dla fabuły jest niezwykła historia Melity Norwood. Zrobiło się o niej głośno w 1999 roku za sprawą Wasilija Mitrochina, archiwisty Zarządu Głównego KGB, który przekazał Wielkiej Brytanii całą masę informacji na temat działalności szpiegowskiej i tajnych akcji ZSRR z czasów zimnej wojny. Jeśli jednak ktoś z Was jakimś cudem zna biografię Angielki, to nie będzie w stanie rozpoznać jej w bohaterce filmu. Historia Norwood zainspirowała bowiem powieść Jennie Rooney pod tytułem ""Tajemnice Joan"". I dopiero na podstawie tej książki Lindsay Shapero napisała scenariusz.  Zarówno Rooney jak i Shapero nie wydawały się zainteresowane niezwykłymi losami Norwood. Uznały, że mogą przygotować coś dużo ciekawszego. Niestety ich postępowanie można opisać jednym zdaniem: ""Jeśli fabuła nie zgadza się z prawdą, tym gorzej dla prawdy"" (parafrazując słynną maksymę). Na śmietniku wylądowały więc wszystkie elementy czyniące z historii kobiety oskarżonej o szpiegostwo na rzecz ZSRR opowieść jedyną w swoim rodzaju. Shapero, a za nią i reżyser Trevor Nunn, zastąpili je banałami, które w kinie już dawno się znudziły. Angielscy komuniści są tu bezbarwnym tłumem postaci skopiowanych z wcześniejszych filmów o podobnej tematyce (postać Williama Mitchella wydaje się żywcem wyjęta z ""Innego kraju""). A tytułowa bohaterka jest mdłym indywiduum, któremu kolorytu dodaje wyłącznie to, że w jej starszą wersję wciela się Judi Dench.       Judi Dench  Trademark Films Oczywiście nawet banał można było uratować, gdyby tylko znalazł się ktoś ze smykałką showmana, potrafiący czynić cuda w prezentacji materiału. Nunn jednak nie umiał wykrzesać z siebie nawet minimum talentu niezbędnego, by wznieść się ponad przytłaczający ciężar fabularnej miernoty. Jedyne, czym potrafił zaskoczyć, to całkowitym brakiem umiejętności korzystania z aluzji. Nunn jest beznadziejny w dotrzymywaniu tajemnic. Widać to w każdej scenie, w której za postępowaniem bohaterów stoją ukryte motywy. Zamiast delikatnych, ledwie zauważalnych aluzji, twórca robi wszystko, byśmy zauważyli, że postępowanie postaci nie jest tak niewinne, jak się nam wydaje. Tu zatrzymuje kamerę na jakiejś osobie o sekundę za długo, tam nakazuje aktorom dać widzom znać nadekspresją lub jednoznacznym spojrzeniem, że dochodzi do perfidnej manipulacji. Czyni to z ""Tajemnic Joan"" parodię filmów szpiegowskich. Zaś postacie otaczające Joan z powodzeniem odnalazłyby się w cyklu o Austinie Powersie.       Sophie Cookson,  Tom Hughes  Trademark Films Niewiele lepiej wygląda prowadzenie przez Nunna aktorów. Reżyser wyraźnie stawia na przesadę w każdej scenie, w której portretowane jest emocjonalne wzburzenie. Jakby punktem odniesienia były dla niego sceny z latynoskich telenowel, szczególnie te, w których ujawniane są skrywane tożsamości (nieznane siostry, ojcowie uważani za martwych itp.). Nunn nie oszczędził nawet największej gwiazdy swego filmu. Scena omdlenia to popis tak złej gry Judi Dench, jakiej w jej wykonaniu nie widzieliśmy od wielu, wielu lat. Jednak dziewięciokrotna laureatka nagród BAFTA ma tyle doświadczenia, że ratuje film, gdzie tylko może. Są więc i takie sceny, w których mimo wszystko jest w stanie robić bardzo dobre wrażenie. Posiadający znacznie skromniejsze filmowe portfolia Sophie Cookson i Tom Hughes nie mieli jednak pod kierownictwem Nunna najmniejszych szans, by pokazać, na co ich stać.  Wyszło więc jak zwykle: życie napisało ciekawy scenariusz, a widzowie dostali bezkształtną papkę."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Milcząca rewolucja (2018),5,"Lars Kraume, któremu największy do tej pory rozgłos przyniósł doceniony przez publiczność festiwalu w Locarno ""Fritz Bauer kontra państwo"", ponownie rozlicza się z powojenną przeszłością Niemiec. Podobnie jak w historii prokuratora walczącego o karę dla unikającego sprawiedliwości zbrodniarza, i tym razem reżyser i scenarzysta odwołuje się do autentycznych wydarzeń, stawiając bohatera (a właściwie bohaterów) w opozycji do bezdusznego aparatu państwowego. O ile jednak wykształcenie i kompetencje Fritza Bauera pozwoliły mu wyjść z tego starcia obronną ręką, o tyle w ""Milczącej rewolucji"" protagoniści od samego początku skazani są na porażkę, niezależnie od tego, jaką decyzję podejmą. Uczniowie klasy maturalnej, których świadomość społeczna dopiero się kształtuje, niewiele mogą bowiem zrobić, kiedy do ich szkoły wkraczają enerdowscy urzędnicy. Zdeterminowani, by raz na zawsze nauczyć potencjalnych wrogów ojczyzny obywatelskiej postawy, służbiści nie myślą o tym, że ich działania zaważą na losie młodych ludzi i ich rodzin.        Leonard Scheicher,  Jonas Dassler,  Isaiah Michalski,  Tom Gramenz,  Lena Klenke  WunderWerkZero One FilmZweites Deutsches Fernsehen (ZDF) Zastanawiacie się, jakie wybryki skłoniły przedstawicieli komunistycznego reżimu do bliższego przyjrzenia się grupie nastolatków? W 1956 roku, tuż po wybuchu powstania na Węgrzech, wystarczył cień podejrzenia o sympatyzowanie z kontrrewolucjonistami. Symboliczne dwie minuty ciszy, którymi młodzież postanawia uczcić pamięć poległych, całkowicie wystarczą, aby dzieciaki ze Storkow (na potrzeby filmu zmienionego na miejscowość o znamiennej nazwie Stalinstadt) z dnia na dzień stały się wrogiem publicznym numer jeden. Jak na ironię, nie wydaje się, aby sami zainteresowani traktowali swój gest z powagą, na jaką w gruncie rzeczy zasługuje. To raczej podyktowany młodzieńczą beztroską kaprys, chęć zagrania na nosie nauczycielowi historii, dążenie do pokazania własnej niezależności. Kiedy więc sprawa niespodziewanie nabiera politycznego charakteru, a w szkole zjawiają się kolejno kurator i sam minister edukacji, entuzjazm bohaterów, napędzany podawanymi przez zachodnioberlińską rozgłośnię RIAS informacjami o wycofywaniu się wojsk ZSRR z Węgier, gaśnie. Niechętni, by przyjąć czekające ich konsekwencje, uczniowie bez większych wyrzutów sumienia postanawiają się wycofać ze swego manifestu.   Zejście z raz obranej ścieżki okazuje się jednak trudniejsze, niż mogli przypuszczać. Wbrew temu, co wydaje się młodzieży, uparcie i jednomyślnie powtarzane kłamstwo nie tylko nie zniechęca urzędników do prowadzenia śledztwa, ale umożliwia im wniesienie dodatkowych oskarżeń. Kiedy władze zyskują pewność, że umysły młodych ludzi zostały zatrute przez kłamliwą propagandę zgniłego Zachodu, przykładne ukaranie prowodyra staje się dla nich punktem honoru. Dla bohaterów zaczyna się więc próba charakteru: albo wskażą pomysłodawcę akcji, albo wszyscy poniosą karę. Postawieni między młotem a kowadłem uczniowie muszą się skonfrontować nie tylko z własnymi przekonaniami, ale też z przeszłością ojców, która kładzie się cieniem na ich kartotece, a w kluczowym momencie zaważy na dokonanym przez nich wyborze.        Leonard Scheicher,  Tom Gramenz  WunderWerkZero One FilmZweites Deutsches Fernsehen (ZDF) Największym problemem, z jakim boryka się ""Milcząca rewolucja"", jest brak jednego protagonisty. Chęć przedstawienia pełnego przekroju społeczności doprowadziła Larsa Kraumego do sytuacji, w której ani jeden bohater nie został przyzwoicie sportretowany – mamy tu do czynienia raczej z pobieżnymi szkicami niż z postaciami z krwi i kości. Historie rodzin Theo (Leonard Scheicher), Kurta (Tom Gramenz) i Erika (Jonas Dassler) zgrabnie się dopełniają, trudno jednak traktować je jako coś więcej niż pretekst do pokazania różnych postaw, jakie uciśnieni obywatele przyjmują w zetknięciu z reżimem. Reżyser nie wykorzystuje w pełni ich potencjału, pomijając niemal wszystkie okazje do pokazania ucisku, z jakim wiązało się życie w systemie komunistycznym. Tym samym nie sposób pozbyć się wrażenia, że Lars Kraume podchodzi do swojego scenariusza jak znudzony belfer, który po raz kolejny musi powtórzyć swoim podopiecznym nudną lekcję. Niestety, raczej nie zapisze się ona złotymi zgłoskami w historii kinematografii."
Rocketman (2019),6,"Boże, chroń królową. Poddani, też chrońcie królową, gdyż kompletnie porobiona oddaje właśnie mocz na waszym podjeździe. Ma na sobie obcisły trykot z cekinami, diabelskie rogi, puchate skrzydełka i okulary-serduszka, a na koncie miliony funtów, złote płyty i pełne stadiony. Zamiast taktycznych sojuszy i mądrych doradców całą władzę oddała w ręce Kapitana Koksa. Dowodzą wóda, dragi, psychotropy, seks i zakupy. Rock'n'roll w wersji glam, życie rozpisane na planie barokowego pałacu, peruka z pudla i puder z lustra. Wersal, w którym Święty trochę bardziej śmierdzi, ale jego ciało i tak nigdy się nie rozkłada.        Taron Egerton  Paramount Pictures   Proszę mnie źle nie zrozumieć, ""Rocketman"" to i tak najbardziej uczciwy z ostatnich muzycznych bio-piców. Używki, rozpusta i orientacja seksualna nie tylko nie są tutaj upchane gdzieś z brzegu kadru, ale otwarcie dzierżą batutę i dyrygują całą orkiestrą. To na nich opiera się oś filmowej biografii Eltona Johna - w sumie bardzo prostej i przewidywalnej opowiastki o wychodzeniu z nałogów, odkrywaniu własnej tożsamości i godzeniu się z przeszłością. ""Rocketmana"" otwiera obraz kliniki i na klinice wszystko się również kończy. Taron Egerton - bez dwóch zdań świetny i przekonujący w roli EJ - wpada na spotkanie grupy terapeutycznej w pióropuszach, rogach i brokatach. Z dumą robi listę wszystkich swoich uzależnień, siada naburmuszony na krześle i czeka na uwagę.        Dexter Fletcher,  Taron Egerton  Paramount Pictures   Ale im mocniej Elton wpija się pazurami we własną przeszłość, tym więcej żółci wypływa ze świeżo otwartych ran. Dzieciństwo na brytyjskich przedmieściach, rodzina raczej prosta, konwencjonalna, średnio łapiąca muzyczny geniusz małego Reggy'ego. Matka zapatrzona w siebie, surowy i gwałtowny ojciec (""nie bądź mięczakiem!""), który w końcu odchodzi od żony i syna - to chyba największa życiowa zadra przyszłego gwiazdora. Nauka w Królewskiej Akademii Muzycznej, pierwsze występy z soulowymi zespołami, granie do kotleta. I najważniejsze -artystyczny i koleżeński pakt z tekściarzem Berniem Taupinem. Przyjaźń aż po grób, wielka kariera i wielkie pieniądze. Życie po królewsku, dopieszczanie wizerunku barokowego księcia dragów i wolnej miłości, cała doba w kolorowym szlafroku i z lokajem przebranym za wiktoriańską prostytutkę. A w końcu pustka, toksyczny związek z menadżerem Johnem Reidem, napady szału, autodestrukcja na pełnej prędkości. Upadek, po którym musi nastąpić rezurekcja.        Taron Egerton  Paramount Pictures   Owszem, reżyser Dexter Fletcher nie cenzuruje biografii Eltona Johna, ale nie wychodzi także poza straszliwie ograny model świeckiego świętego. Będę szczery -liczyłem na mniej brokatu i kalifornijskiej magii, a więcej realistycznego mięcha, także tego społecznego. Początek w pewnym sensie coś takiego obiecuje: John-Dwight ma wyraźny kompleks związany nie tylko z własną mało rockową urodą, lecz także z pochodzeniem klasowym. Słychać to wyraźnie we wczesnych tekstach: zadziornych, buntowniczych, odwołujących się do robotniczej dumy i plebejskiej wrażliwości, jeszcze niepokrytych pyłem z erupcji skrajnie indywidualistycznego glamu. Arcyciekawie byłoby pokazać Reginalda Dwighta właśnie jako zwykłego człowieka, poddanego Jej Królewskiej Mości z typowo brytyjskim zacięciem do przekraczania norm i wkurzania snobów. A jednak reżyser stawia na ukochaną figurę hollywoodzkiej mitologii - kapitalistycznego transformera. Otóż sukces w showbizie wymaga nie tylko ewolucji wizerunku w sensie świadomej i zaplanowanej autokreacji. Zmiana powinna być dużo głębsza - Elton John musi zabić Reggy'ego, odrzucić własne korzenie, zerwać wszystkie linki łączące go z dzieciństwem, wczesną młodością i ulicznym akcentem. Zakończenie terapii jest jednocześnie przyznaniem, że wszystko - pieniądze, sukces, geniusz - zawdzięcza się samemu sobie, przeszłość to balast, a ludzie - przeszkody. Self-made man orbituje w kosmosie, ściga się na gwiezdnych rakietach i wciąga koks z księżycowych kraterów. Prawa zwykłych śmiertelników obowiązują go tylko wtedy, kiedy trzeba rozliczyć stan konta.       Richard Madden  Paramount Pictures   Z drugiej strony, przepych jest jednocześnie największym magnesem przyciągającym do ""Rocketmana"". To film pełzający - nie tylko w warstwie wizualnej - na granicy kiczu, wielobarwny i pawi jak jego bohater. Sceny muzyczne i choreografię zaaranżowano w poetyce oniryczno-magicznej, co sprawdza się znakomicie - zarówno we wczesnomłodzieńczych tańcach w wesołym miasteczku czy ""lewitującym"" występie w klubie The Troubadour, jak i w momentach największego stężenia dragów i autodestrukcji (patrz: impreza na basenie). Estetycznie mamy zatem do czynienia z żywiołem nieokiełznanym, ze scenicznością świetnie prezentującą się w kinie i muzyką o niesłabnącym potencjale podrywania nóg do tańca.        Richard Madden,  Taron Egerton  Paramount Pictures   Tyle, że wciąż - na poziomie treści bije z tego wielka grzeczność, uprzejmość, wręcz czołobitność. Nowoczesny ""święty z dolarów"" uprawia ckliwy mentoring, oswaja własne Ja i w konsekwencji przekształca się w istotę nieskazitelną, pomnikową, a przez to także - mimowolnie upupioną. To kolejny bio-picowy przykład gładkiego wejścia w normę po jej brawurowym rozpirzeniu. Dlatego oglądając film, gdzieś z tyłu głowy cały czas kołatały mi się inne glamowe filmy o muzyce – choćby ""Tommy"" Kena Russella czy ”Idola” Todda Haynesa. Tam rock'n'roll szedł ręka w rękę z szaleństwem scenariusza i dziwactwem konceptualnym. Tutaj ostatecznym horyzontem pozostaje biznesowa hagiografia. Kreski z pudru okazują się pudrem na twarzy, a rockowa transgresja - plikami banknotów na popękanym fortepianie.  "
Królowa Kier (2019),7,"Odwrócona Dama Kier to w interpretacji duńskiej reżyserki May el-Toukhy symbol bezbrzeżnego egoizmu oraz wynaturzenia najsubtelniejszych form władzy. Bohaterka jej filmu, Anne (Trine Dyrholm) tę władzę posiada. Jest szanowaną prawniczką oraz strażniczką domowego ogniska, atrakcyjną kobietą oddaną rodzinie, a jednocześnie idealistką zaopatrzoną we wszelkie narzędzia, by działać na rzecz społecznej korzyści. Metaforyczne insygnia wykorzystuje jednak w sposób, który musi skończyć się tragedią. Gdy w domu zjawia się Gustav (Gustav Lindh), nastoletni syn jej męża, Anne nawiązuje z nim romans.        Trine Dyrholm,  Gustav Lindh  Swedish Film InstituteNordisk Film- & TV-FondSveriges Television (SVT)Det Danske FilminstitutDanmarks Radio (DR)Nordisk Film  Celowo używam liczby pojedynczej – inicjatywa leży przede wszystkim po jej stronie. To, co następuje później, nie jest efektem ani cynicznej manipulacji, ani chwilowej egzaltacji, ani nawet nawet erupcji namiętnego uczucia. Jest czymś pomiędzy, pączkuje na gruncie małżeńskiej frustracji oraz niezaspokojonych potrzeb, zarówno emocjonalnych, jak i cielesnych. Paradoksalnie więc ważniejsze od wątku odkrywanej na nowo seksualności wydają się w filmie moralne konsekwencje związane z czynami oraz profesją bohaterki. Otóż Anne broni w sądzie ofiary molestowania seksualnego, zaś El-Toukhy, nieco przyciężką ręką, buduje wokół tego centralny konflikt. Czy będziemy w stanie ją usprawiedliwić? Jako matkę? Żonę? Opiekunkę bezbronnych? Człowieka? Czy tak ekstremalny rodzaj hipokryzji podważa sens jej zajęcia? Czy marginalizuje faktyczną pomoc, której udzieliła?   Wybitna Trine Dyrholm dba o to, by odpowiedź na te pytania nie była łatwa. Dylematy bohaterki wygrywa z taką lekkością, że ręce same składają się do oklasków. Swoją postać buduje z piętrowych paradoksów. Jest jednocześnie wrażliwa i bezwzględna, romantyczna i stąpająca twardo po ziemi, wycofana i gotowa do ataku. Z kolei Gustava rewelacyjny Lindh lepi z ukradkowych spojrzeń, strzępków dialogów oraz mocnych, rebelianckich gestów. Dojrzałość tej aktorskiej pary widać najlepiej w odważnych scenach erotycznych – raz mamy naturalistyczną jazdę po bandzie, kiedy indziej do filmu zakrada się niemal melodramatyczna ckliwość. Debiutująca za kamerą pełnego metrażu El-Toukhy w osadza bohaterów w zimnych przestrzeniach i statycznych kadrach. Jednak wraz z rozwojem ich relacji, ""uwalnia"" kamerę, skupia się na detalach i  – całkiem dosłownie – wpuszcza do ponurego świata coraz więcej słońca.       Trine Dyrholm,  Gustav Lindh  Swedish Film InstituteNordisk Film- & TV-FondSveriges Television (SVT)Det Danske FilminstitutDanmarks Radio (DR)Nordisk Film Póki Anne i Gustav są zbyt pochłonięci tańcem godowym, by zwrócić uwagę na walący się dookoła świat, póty film pozostaje fascynującą podróżą w głąb psychiki bohaterki. Niestety, jest jeszcze trzeci akt, najsłabszy, w którym reżyserka włącza się w dialog na temat ""kultury gwałtu"" z zapałem godnym zatrwożonej publicystki. Klarownie definiując ofiarę i kata, strzela do własnej bramki. W konfrontacji z Gustavem, to Anne ma w rękach niemal całą talię kart, zaś jej asem w rękawie pozostaje nienaganna reputacja, wiek, pozycja zawodowa i status ekonomiczny. Nie jest już ""królową kier"" tylko jej negatywem: altruizm ustępuje miejsca egoizmowi, opiekuńczość zmienia się w psychopatyczną żądzę kontroli, a instynkt samozachowawczy neguje wszelkie moralne normy. I mimo że el-Toukhy nie traci po drodze żadnego ze swoich reżyserskich atutów, całość zaczyna przypominać wyprany z emocji thriller – i to taki, w którym nie możemy liczyć ani na sprawiedliwość, ani na katharsis."
X-Men: Mroczna Phoenix (2019),3,"Kiedy Grant Morrison zabrał się za pisanie komiksów o przygodach X-Men, miał trafne przeczucie: w zasadzie o mutantach da się opowiedzieć tylko kilka historii. To zamknięta pula, cykl. Zawsze będzie jakaś ""pierwsza klasa"", Magneto i Sentinele zawsze będą komuś zagrażać, przeszłość Wolverine'a zawsze się o niego upomni, a za rogiem zawsze będzie czaić się przyszłość, która lepiej, żeby nie nadeszła. Aha, no i Phoenix zawsze powstanie z popiołów. Znamienne: seria Morrisona nosiła tytuł ""New X-Men"", ale logo zapisano w taki sposób, że było palindromem, zapętloną wstęgą. Nieważne, czy czytałeś logotyp wprzód czy wstecz, zawsze dostawałeś to samo. Przekaz był jasny: nowe X-Men to stare X-Men, feniks umarł, niech żyje feniks.        Sophie Turner  Twentieth Century Fox Film CorporationMarvel Nic zatem dziwnego, że najsłynniejsza komiksowa historia z udziałem X-Men wraca na duży ekran. Studio 20th Century Fox i producent Simon Kinberg wydeptali już każdą z wymienionych wyżej ścieżek, nadeszła więc pora, by wrócić do domu. Tym bardziej że ""X-Men: Ostatni bastion"" Bretta Ratnera absolutnie nie oddawał sprawiedliwości ""Sadze o Mrocznej Phoenix"" Chrisa Claremonta i Johna Byrne'a. Przypomnę tylko, że Jean Grey, wokół której powinna kręcić się cała afera, była tam w zasadzie postacią drugoplanową. Kinberg – tym razem jako scenarzysta i reżyser – miał więc fory już na starcie. Chyba nie mogło się nie udać?  Prawda?  Cóż, jeśli to dla kogoś ważne, ""X-Men: Mroczna Phoenix"" ma równie niewiele wspólnego z oryginałem, co film Ratnera. Kinberg zachowuje z komiksu absolutne fabularne minimum. Oto Jean Grey (Sophie Turner) wchodzi w kontakt z tajemniczą pozaziemską mocą. Pękają bariery bezpieczeństwa, jakie postawił w jej głowie Charles Xavier (James McAvoy), i Jean staje się zagrożeniem na kosmiczną skalę. Co ciekawe, bliżej stąd do filmowej ""Kapitan Marvel"" niż do Claremonta i Byrne'a. Jean okazuje się fabularną bliźniaczką Carol Danvers: obie bohaterki emancypują się przecież spod wpływu patriarchy-mentora, przepracowują wypartą traumę i odzyskują dla siebie zakazaną emocjonalność. Obie przechodzą scenariuszową psychoterapię i odrzucają przyprawione im gęby histeryczek. Obie walczą nawet z inwazją zmiennokształtnych przybyszów z kosmosu.   Tak, dobrze przeczytaliście: ""inwazja zmiennokształtnych przybyszów z kosmosu"". Niestety, Kinberg bierze za fraki Hellfire Club, Jasona Wyngarde'a, cesarzową Lilandrę, imperium Shi'ar, ciemną stronę Księżyca, Watchera, wyrzuca to wszystko do kosza i w zamian proponuje najbardziej rutynową z rutynowych inwazję porywaczy ciał. Czarnym charakterem nie jest tu więc tytułowa Mroczna Phoenix (dość powiedzieć, że słowo ""feniks"" pada w filmie tylko raz, rzucone mimochodem i momentalnie zapomniane). Czarnym charakterem nie jest nawet nikt z jakimkolwiek – hmm – charakterem. Nie, czarnym charakterem jest ubrana jak księgowa z Wall Street Zła Kosmiczna Pani (Jessica Chastain) ze swoją armią anonimowych pomagierów, ubranych jak maklerzy giełdowi, również z Wall Street. Dodam, że finałowe starcie ma miejsce na jakichś torach pod jakimś mostem. Zaiste, epicko.       Jessica Chastain  Twentieth Century Fox Film CorporationMarvel Żeby było jasne: nie uważam, że wierność pierwowzorowi jest gwarantem dobrej adaptacji. W gruncie rzeczy uważam nawet coś wręcz przeciwnego. Ale, na Galactusa, nie bierze się za ""Sagę o Mrocznej Phoenix"", żeby zainscenizować ją na jakichś torach pod jakimś mostem! To tak jakby rozegrać ""Infinity War"" w piwnicy, a Thanosa zastąpić domorosłym maniakiem biżuterii, który chce okraść jubilera. Marvelowski wariant opowieści o Thanosie i Rękawicy Nieskończoności to zresztą dobry przykład adaptacji udanej, a niewiernej. Bracia Russo i ekipa nie byli przecież zbyt lojalni wobec obrazkowego oryginału, zachowali jednak jego skalę i opowiedzieli zajmującą historię. Problem z ""Mroczną Phoenix"" jest natomiast taki, że na tych torach i pod tym mostem nic ciekawego się nie wydarza.    Źle jest już w momencie, gdy film, w którym zaraz zaroi się od pomalowanych na niebiesko aktorów, wita nas czarną planszą i bombastycznym pytaniem: ""kim jesteśmy?"". Jak dla mnie kinowi X-Men zawsze mieli problem ze zrównoważeniem charakteryzatorskiej obciachowości z retoryczną pozą ""a teraz opowiemy wam o nietolerancji"". Maźnięte grubą warstwą farby facjaty Jennifer Lawrence czy Nicholasa Houlta jakoś nigdy nie wyglądały tak cool jak Zoe Saldana czy Karen Gillan w ""Strażnikach Galaktyki"". Trudno było brać Lawrence i Houlta na serio nawet wtedy, gdy walczyli z Magneto, a co dopiero, kiedy lamentowali nad losem wykluczonych. Film Kinberga tylko potęguje to wrażenie.       Sophie Turner  Twentieth Century Fox Film CorporationMarvel ""Mroczna Phoenix"" sili się bowiem na powagę (jest mroczna już w tytule), ale to jedynie myślenie życzeniowe za 200 milionów dolarów. W ""Pierwszej klasie"" Matthew Vaughna była scena, w której grany przez Michaela Fassbendera Magneto usiłuje przesunąć siłą woli gigantyczną antenę. Teoretycznie: przepis na filmową katastrofę. Aktor patrzył w dal, rozczapierzał palce, zaciskał zęby, robił się czerwony, ale nie było w tym cienia szmiry. Wręcz przeciwnie: ten moment mówił nam coś o jego bohaterze, stanowił ważny krok emocjonalnej podróży postaci. W ""Mrocznej Phoenix"" jest podobna scena: Magneto znowu próbuje udźwignąć myślą jakieś żelastwo, Fassbender znowu pręży się i napina. Efekt jest jednak cokolwiek głupawy, bo tym razem dostajemy scenę o tym, że Magneto ""magnetuje"". Czyli de facto o niczym. Grymas na twarzy Fassbendera jest odklejony od emocji, a Kinberg opowiada historię pozbawioną fundamentów. Za dramatycznymi gestami i egzaltowanymi pytaniami retorycznymi nic nie stoi.   Oczywiście Kinbergowi nie sprzyjają warunki: kinowe uniwersum X-Men to niezły bałagan, pełen obsadowych przetasowań, fabularnych nieciągłości i narracyjnych ślepych zaułków. Emocjonalny ciężar ""Mrocznej Phoenix"" spoczywa na barkach Sophie Turner, ale aktorka wciela się w Jean Grey dopiero po raz drugi, ostatnio nie miała zaś zbyt wiele do roboty. W efekcie dostajemy więc opowieść o dramatycznej przemianie kogoś, kogo w zasadzie dopiero co poznaliśmy. Ta Jean niezbyt nas obchodzi, bo nie zdążyliśmy nawiązać z nią emocjonalnej relacji ani poznać, jakie emocjonalne relacje łączą ją z innymi bohaterami. Kiedy w ""Avengers: Końcu gry"" Iron Man kłócił się z Kapitanem Ameryką, czuć tam było ciężar więzi budowanej na ekranie od dekady. Turner nie tylko nie ma podobnego zaplecza (nie jej wina), ale i nie dostaje od Kinberga żadnego wsparcia (też nie jej wina). Fassbender i McAvoy wychodzą z tej katastrofy obronną ręką, bo są na drugim planie, bo znamy ich od czterech filmów, bo mają u nas kredyt zaufania. Filmu jednak nie uratują, nieważne, jak bardzo zaciskaliby zęby i wyłupiali oczy.        Kodi Smit-McPhee,  Alexandra Shipp,  Tye Sheridan,  James McAvoy  Twentieth Century Fox Film CorporationMarvel Szkoda, bo ""X-Men"" było kiedyś serią, która – wraz ze ""Spider-Manami"" Sama Raimiego – przecierała w kinie komiksowy szlak. W latach 2000 mutanci byli hollywoodzką mniejszością i dawali nadzieję na to, że da się na dużym ekranie zrobić superbohaterów bez żenady, kompromisu i protekcjonalnego traktowania. Niecałe 20 lat później filmy o mutantach są już jednak reliktem starego sposobu załatwiania spraw. Starego, czyli po łebkach: Kinberg rzuca fanom drobniaki (tu gościnny występ Dazzler, tam kostiumy zainspirowane designem Franka Quitely'ego), ale zapomina o naprawdę ważnych rzeczach. I nie chodzi mi nawet o jakieś komiksowe niuanse, tylko o przyłożony do komiksowej formy standardowy blockbusterowy kunszt: szczyptę olśniewającego spektaklu, garść porywającej historii, kupę wiarygodnych bohaterów. Konkurencja od dekady dowodzi, że się da. Może teraz, kiedy wreszcie studio Marvel ma prawa do X-Men, Phoenix powstanie z popiołów raz jeszcze – tym razem jak należy? Do trzech razy sztuka."
Słońce też jest gwiazdą (2019),6,"Natasha (Yara Shahidi) oraz Daniel (Charles Melton) mają naście lat i serca na dłoni. Są dziećmi imigrantów, którzy przyjechali do Stanów Zjednoczonych, aby zapewnić swoim bliskim lepszą przyszłość. Niestety, los nie obszedł się z nimi równie łaskawie. Podczas gdy on ubiega się o indeks na prestiżowej uczelni, jej wraz z rodziną grozi deportacja. Ścieżki bohaterów przecinają się, gdy oboje zmierzają na spotkania, od których zależy ich dalsza przyszłość. Splot okoliczności sprawia, że nastolatkowie mogą spędzić ze sobą kilkanaście godzin, nim zapadną nieodwołalne decyzje. W trakcie przechadzki po Nowym Jorku rozmawiają o uczuciach, przeznaczeniu i poezji. Spierają się o to, czy warto jest gonić za marzeniami, które mogą się nigdy nie spełnić, czy lepiej wykonywać dobrze płatną lecz nieprzynoszącą satysfakcji pracę. W powietrzu unoszą się feromony, za rogiem czai się dorosłość, a zegar tyka nieubłaganie.       Charles Melton,  Yara Shahidi  Metro-Goldwyn-Mayer Pictures Inc.Warner Bros. Entertainment Inc.  ""Słońce też jest gwiazdą"" to po trosze melodramat, baśń ze społecznym zacięciem, historia inicjacyjna oraz list miłosny do miasta, o którym Frank Sinatra śpiewał: jeśli uda mi się tu, uda mi się wszędzie. Opowieść o tym, że nasze istnienie jest sumą zrządzeń losu, a ludzie przypominają ciała niebieskie zderzające się ze sobą w przestrzeni kosmicznej. Życia nie da się zaplanować od A do Z, tak jak nie można pozwolić, aby inni (rodzice, władze) projektowali je za nas. Jeśli powyższy opis wydaje się wam nazbyt egzaltowany, prawdopodobnie dawno nie byliście młodzi. Film Ry Russo-Young ze swoją szczeniacką żarliwością i romantyzmem najbardziej spodoba się chyba rówieśnikom ekranowej pary - jeszcze nieprzeżartym cynizmem, z nadzieją spoglądającym w przyszłość.       Charles Melton,  Yara Shahidi  Metro-Goldwyn-Mayer Pictures Inc.Warner Bros. Entertainment Inc.  Fabuła ma tu drugorzędne znaczenie. Istotniejsze są przepływające między postaciami emocje, atmosfera, eklektyczna ścieżka dźwiękowa. Starszym kinomanom ""Słońce"" skojarzy się być może z innym  ""gadanym"" filmem ze świetlistą gwiazdą w tytule. Myślę oczywiście o ""Przed wschodem słońca"" (1995). Ekranizacji powieści Nicoli Yoon brakuje jednak błyskotliwości dzieła Richarda Linklatera, z kolei fotogeniczni skądinąd odtwórcy głównych ról nie mogą pochwalić się charyzmą Julie Delpy oraz Ethana Hawke'a. W efekcie na najciekawszego bohatera wyrasta Nowy Jork - rozwibrowany, przeludniony, obdarty z glamouru rodem z ""Seksu w wielkim mieście"", a zarazem emanujący kosmopolitycznym kolorytem.       Charles Melton,  Yara Shahidi  Metro-Goldwyn-Mayer Pictures Inc.Warner Bros. Entertainment Inc.  Twórcy filmu zwracają uwagę, że Stany Zjednoczone zostały zbudowane rękami przyjezdnych pragnących spełnić mityczny amerykański sen. Dziś, gdy kraj w brutalny sposób walczy z napływem nielegalnych imigrantów, a będące dotąd fundamentem jego funkcjonowania wartości - demokracja, wolność i równość - znajdują się w kryzysie, takie przypomnienie wydaje się nad wyraz potrzebne. Nawet, jeśli zostaje ono przemycone pod płaszczykiem wakacyjnego wyciskacza łez dla nastolatków. "
Herezja (2018),2,"Choć zakonnice oddają się Bogu, wiele z nich odnajduje jeszcze drugie powołanie: strach. Groza realistyczna, groza fantastyczna, groza klasyczna? Każda ma swoje siostrzyczki: tu sadystyczne siostry Magdalenki z filmu Petera Mullana, tam mantrująca ""wstyd, wstyd, wstyd"" septa Unella z ""Gry o tron"", jeszcze gdzieś upiorna zakonnica z horroru zatytułowanego – hmm – ""Zakonnica"". ""Herezja"" wpisuje się w tę chlubną tradycję: reżyser Paul Hyett zagląda z kamerą za klasztorne mury, tyleż w poszukiwaniu fabuły, co pretekstu do kolejnych jump-scare'ów. Habit jednak nie czyni – ani mnicha, ani zakonnicy, ani nawet dobrego filmu.         Templeheart FilmsEnMar ProductionsSterling Pictures Ltd.  Akcja ""Herezji"" toczy się w XVII-wiecznej Anglii, w czasach, gdy kraj ogarnęła gorączka polowań na czarownice. Ale Hyetta niezbyt interesuje historyczne tło czy mechanizm zbiorowej psychozy. Chodzi o pretekst: sprawdziłoby się cokolwiek z kobietami i diabłem w rolach głównych. Dość powiedzieć, że grający złowrogiego inkwizytora Michael Ironside nawet nie próbuje ukryć, że mówi z akcentem nie z tego kontynentu, co trzeba. Jego epizodyczny występ to zresztą esencja aktorskiego autopilota. Cedzić przez zęby złowieszcze linijki dialogu i patrzeć spode łba aktor potrafiłby zapewne obudzony niespodziewanie w środku nocy. Dalej nie jest lepiej.  Oto oskarżona o czary niewiasta (Hannah Arterton) zostaje ocalona przed kaźnią przez tajemniczą zakonnicę (Clare Higgins). Pod jednym warunkiem: musi wstąpić do klasztoru. Gdyby ktoś miał złudzenia, że historia pójdzie w jakąś niespodziewaną stronę, informuję, że bohaterka ma na imię Persefona. Proste: mityczna córka Zeusa trafiła do podziemnego królestwa Hadesa, nas czeka więc wizyta w jedynym rodzaju zakonu, jaki funkcjonuje w horrorze – tym opętanym przez złe moce. Mniejsza jednak, że punkt wyjścia jest oczywisty; z tym jeszcze dałoby się pracować. Problem w tym, że Hyett opowiada swoją historię, jakby odbębniał paciorek przed snem.   Okej, część winy należy zrzucić zapewne na karb budżetowych ograniczeń. Trudno o sugestywne budowanie klimatu, kiedy musisz ukrywać scenograficzne niedostatki w zbyt bliskich ujęciach i zbyt szaroburej palecie kolorystycznej. Fabularno-obsadowej mizerii nic już jednak nie usprawiedliwi: bohaterki dzielą się na zakonnice Bogu ducha winne i zakonnice jak najbardziej winne (no dobra, jest jeszcze szlachetny chłopiec), aktorki podają dialogi z godną parodii teatralną emfazą, a na fabułę składa się ciąg scen, w których jedna siostra strofuje drugą, kopiuj i wklej. Co więcej, nie do końca wiadomo, o co chodzi, ale też nic nie prowokuje chęci, by się tego dowiedzieć.          Templeheart FilmsEnMar ProductionsSterling Pictures Ltd.  Z CV Hyetta wynika, że spędził karierę na przygotowywaniu horrorowych efektów specjalnych (pracował m.in. przy ""Zejściu""), ale i w tym aspekcie nie ma szału: jakieś świecące w ciemności oczy, jakaś obcięta część ciała. Grozy ani widu, ani słychu, aż zaczynasz marzyć o najordynarniejszym jump scarze. Tak, to taki film, w trakcie którego z nudów modlisz się, żeby twórcy zrobili w końcu cokolwiek: choćby popełnili grzech największego gatunkowego rutyniarstwa. Na plakacie ""Herezji"" czytamy co prawda ""odpuść nam nasze winy"", ale brzmi to jak myślenie życzeniowe reżysera. Jeśli jesteście w miłosiernym nastroju, zapraszam do kina. "
Dzień czekolady (2018),4,"Pamiętacie te chwile z dzieciństwa, kiedy, pozostawieni sami sobie, znajdowaliście w zamrażarce zapomniane przez Boga i ludzi pudełko lodów? Podekscytowani wyszarpywaliście je spośród skamieniałych mięs i warzyw, łapczywie zdejmowaliście wieczko (zwykle przywierało), by następnie odkryć, że jakiś sadysta podmienił lody na koperek? ""Dzień czekolady"" to miniaturowa adaptacja tego doświadczenia. Fałszywy bilet na podróż po dziecięcej wyobraźni wydrukowano na świetnym papierze.       Julia Odzimek,  Leo Stubbs  Katarzyna Ładczuk Monika (Julia Odzimek) tęskni za babcią. Nestorka rodu wyjechała ponoć na Hawaje, ale opowieść o emigracji nie trzyma się kupy. Raz, że jej zdjęcia wyglądają, jakby do fotoszopa dorwała się jednoręka kapucynka, a dwa, że kiedy dziewczynka przebiera się w spódniczkę hula i rozmyśla o babuni, więcej w tym desperacji niż dziecięcej radości. Dawid (Leo Stubbs) tęskni za siostrą. Wierzy, że powróciła z zaświatów pod postacią dumnej, trójkolorowej kotki (""po tym poznać, że to dziewczynka"" – poinstruuje swoją matkę), więc teraz prowadzi z nią nieustanne dysputy. Dzieciaki przeżywają żałobę najlepiej jak potrafią – siłą wyobraźni wznoszą kolejne mury, odgradzają się od tych, którzy pozostali przy życiu, intuicyjnie kreślą mapę innych, lepszych światów. Jak w każdej opowieści o przepracowywaniu podobnej traumy, metafizyka wkrada się w ich życie niepostrzeżenie. Magiczna moc sączy się powoli z ukrytego na strychu, zabytkowego zegara.   To bardzo ładny strych i jeszcze ładniejszy zegar – pasują nie tylko do siebie, ale też do koncepcji estetycznej, w której dominują wyblakłe żółcie, sprane brązy oraz nasycone błękity. Scenografia nie sprawia wrażenia skleconej w magazynach Ikei, zaś reżyser Jacek Piotr Bławut ma oko do wizualnych detali, dzięki którym kolejne przestrzenie żyją, oddychają i opowiadają własną historię: mgła jest odpowiednio gęsta, mrok odpowiednio mroczny, a kostiumy mają zróżnicowaną, niemal namacalną fakturę i wyglądają, jakby ktoś ich faktycznie używał. Wszystko to nadaje filmowi aurę oldskulowego kina familijnego w rodzaju ""Stu minut wakacji"", ""Cudownego dziecka"" albo serii o Panu Kleksie. Pomaga też wyeksponować centralną myśl, iż czas zatrze wszelkie ślady po naszych sprawkach. W przedmiotach oraz związanych z nimi rytuałach zaklęta jest tu najprawdziwsza magia, czyli pamięć o najbliższych.         Dawid Ogrodnik  Radosław Ładczuk Niestety, śmiała próba przeniesienia na polski grunt narracji z cyklu ""azyl w wyobraźni"", kończy się dla Bławuta porażką. To, co Guillermo del Toro zamienił w ""Labiryncie Fauna"" w fascynujące zderzenie dwóch, nieprawdopodobnie uszczegółowionych rzeczywistości, tutaj sprawia wrażenie kilku luźnych pomysłów rozpisanych na serwetce. Portrety psychologiczne rodziców sprowadzają się do jednej cechy (czytaj: różnego natężenia troski), postacie dziecięce przypominają automatony zafiksowane na kilku czynnościach, a fakt, że film powstał w erze dźwiękowej, służy chyba tylko kompozytorom – co do aktorów i scenarzystów będę się sprzeczał. Z drugiej strony, magiczny świat zza wskazówek zegara nie jest żadną ekscytującą alternatywą – ani dla dzieciaków, ani dla dorosłych. Przeginający się Skoczek Czasu (w tej roli wystylizowany na doktora paj-chi-wo Dawid Ogrodnik), obskurny bar pełen Pożeraczy Kolejnych Dni Tygodnia (w tej roli powielony komputerowo Witold Dębicki), a także metafora psychoterapii jako czarnej magii (w tej roli demoniczne paznokcie Katarzyny Kwiatkowskiej) – to wszystko ciekawe koncepty, które nie doczekały się satysfakcjonującego rozwinięcia. Zasady rządzące magiczną krainą pozostają niejasne, potencjalnie intrygujące postacie zmarnowano na czerstwe gagi, a definicja filmowych ""atrakcji"" kończy się na dziwacznej pantomimie oraz aktorskiej nadekspresji. No nuda, że koniec – a film trwa nieco ponad godzinę.   Opowieść o dzieciakach, które z bólu i strachu chowają się we własnych głowach, to całkiem niezły pomysł na kino. I to taki, który może zagwarantować choćby cień szansy w rywalizacji z napakowanymi efektami specjalnymi blockbusterami za dziesiątki milionów dolarów. ""Dzień czekolady"" ma mocny literacki fundament w postaci nagradzanej książki Anny Onichimowskiej i Emilii Dziubak oraz reżysera, który rozumie, że kino to sztuka wizualna. Problem w tym, że sprawia wrażenie filmu-konspektu, w którym wszystko, co najciekawsze, pozostaje w sferze pobożnych życzeń. Honor – jak zawsze – ratuje kotka. To najbardziej magnetyzująca postać, aktorka godna wszelkich nagród oraz jedyna bohaterka z alergią na czekoladę. I bez tego jej gorzko. "
To boli (2017),2,"Zaprawdę, powiadam wam – nie mam bladego pojęcia, z jakiej galaktyki przybywa do nas ""To boli"". Z tak wąską dystrybucją – jedno kino w Warszawie i jeden seans dziennie – nie jest to raczej typowa premiera kinowa. Na serwisy streamingowe jest z kolei zbyt cienko pod względem warsztatu oraz potencjału ściągania uwagi. Jeśli komuś chciałoby się przeprowadzić dochodzenie, wyszłoby mu pewnie, że ""To boli"" powstało jako odpad atomowy w holenderskiej fabryce telewizji. Holendrzy nie wiedzieli, co z tym fantem zrobić, załadowali więc rakotwórczą substancję do ołowianej kapsuły i wystrzelili w kierunku Polski.        Tara Hetharia  Telewizję widać tutaj gołym okiem – i to telewizję nieudaną, dydaktyczną w sposób zamierzchły, paździerzowy, pozbawiony ducha i serca. Potencjalnie miał to być chyba mariaż filmu coming-of-age z horrorem i ""Opowieścią wigilijną"" Karola Dickensa. Licealista Danny odbija sobie domowe kłopoty na Susi, drobnej i nieśmiałej koleżance z klasy. Z sadystyczną regularnością kpi z jej homoseksualności, tortury psychiczne dawkuje metodycznie, z grymasem rozkoszy na ustach. Oczywiście w tego typu produkcjach od początku wszystko zmierza w kierunku przemiany gnębiciela w przyjaciela, a tutaj dodatkowo odbywa się to w kluczu fantastyczno-spiskowym. Pod wpływem czarów (albo dragów) wróżki-celebrytki, Danny otrzymuje możliwość kasandrycznego wglądu we własną przyszłość. W mrocznych (i w sumie pociesznych) wizjach bierze udział w procesie – oskarżycielką jest Susi, a sędzią tajemnicza kobieta w czerni (duch zeszłorocznego bullyingu?). Prześladowcy dziewczyny – w tym nasz bohater – oglądają na ekranach traumatyczne wspomnienia z czasów szkolnych, a następnie są z marszu uznawani za winnych i torturowani na różne wymyślne sposoby. Przywiązani do krzeseł czekają na swój los przy akompaniamencie chichotów i złowrogich gestów dawnych ofiar.   Jeśli cały ten pomysł wydaje się Wam tyleż intrygujący, co infantylny – witajcie w klubie. Przemoc rówieśnicza zasługuje oczywiście na filmową uwagę i otrzymuje ją od wielu lat – temat był przepracowywany w kinie i telewizji, z lepszym i gorszym skutkiem, na tysiące różnych sposobów i będzie jeszcze na milion kolejnych. Natomiast ""To boli"" z perspektywy ciężaru gatunkowego nie kwalifikuje się nawet do konkurencji piórkowej. Rzadko piszę takie rzeczy w recenzjach, ale tym razem zrobię wyjątek: holenderski produkcyjniak jest po prostu bardzo słabo i pospiesznie wykonany, najbliżej mu do fabularyzowanego przerywnika w telewizji śniadaniowej albo nieco lepszej docudramy. Młodzi aktorzy grają bardzo sztucznie, wyraźnie bez wsparcia doświadczonej i empatycznej ekipy reżyserskiej. Świat szkoły i nastoletniości zamienia się w konsekwencji w czystą tandetę i przyczynkarstwo rodem z reklamy serka topionego. Nie mam pojęcia, w jaki sposób współczesna młodzież miałaby odnaleźć siebie i własne doświadczenia w dialogach i zachowaniach tak suchych, monotonnych i niemłodzieżowych, że aż pękają od tego szybki smartfonów i łamią się deskorolki. Fajniejsze i bardziej żywe bywają już amatorskie nagrania ze studniówek.        Tara Hetharia,  Priscilla Knetemann          Ricardo Blei          Sietske van der Bijl  Jest to poza tym ten tragiczny przypadek obrazka instruktażowego, w którym pouczenie, morał i chęć modelowania zachowań całkowicie przykrywają filmowe środki wyrazu. W ""To boli"" medium oparte bądź co bądź na fabule traktuje samą opowieść w kategoriach zła koniecznego, bo najważniejsze jest zademonstrowanie młodzieży, z jakimi emocjami i tragediami łączy się przemoc rówieśnicza oraz jakie demony psychologii mieszają siarkę w wielkim kotle nietolerancji. A są to demony tak zerojedynkowe i nijakie, że swoją wewnętrzną konstrukcją przypominają puszkę coli z zawleczką – wciśniesz zbyt szybko i gwałtownie, a zawartość opryska ci twarz, spodnie i jeszcze kolegę obok. Całość ma więc tyle powabu, co creepowy wuj-zgrywus, który u ciotki na imieninach drze się do siostrzeńców już od progu: ""No hejka, krejzole, w szkole klawo? Nirvanka wydała już nową płytę? Ale czad!"". Dlatego całą wesołą familię uprasza się: obetnijcie wreszcie temu typowi wąsy. I naklejcie w to miejsce grubą warstwę taśmy izolacyjnej."
Paskudy. UglyDolls (2019),6,"Paskudy to bystre i sympatyczne zabawki, które z powodu wad fabrycznych nigdy nie dostały się na sklepowe półki. Niekształtne kończyny ani brak oczu czy nosów w niczym im jednak nie przeszkadza. W gruncie rzeczy wydaje się, że niewiele brakuje im do szczęścia: żyją beztrosko w kolorowej krainie, spędzając czas na zabawach i śpiewaniu piosenek. Kiedy do ich grona dołącza nowa koleżanka lub kolega, witani są z radością, a cała społeczność dba o to, by poczuli się jak w domu. Wprawdzie legenda głosi, że na każdą zabawkę gdzieś na świecie czeka dziecko, ale większość mieszkańców Paskudowa już w nią nie wierzy. Spośród nich wyróżnia się Moxy. Bohaterka co rano budzi się z przeświadczeniem, że to dziś jest TEN dzień: dziś opuści rodzinny dom, aby dołączyć do czekającego na nią malucha. Oczami wyobraźni widzi siebie w objęciach uszczęśliwionej dziewczynki, którą otacza troską i miłością. Wspólnie przeżywają kolejne przygody, dzieląc się smutkami i radościami...         STX Financing, LLC Problem w tym, że dni mijają, a dla Moxy jakoś nic się nie zmienia. Rezolutna przytulanka postanawia więc wziąć sprawy w swoje ręce. Skoro nowe Paskudy przybywają skądś do Paskudowa, to przecież gdzieś musiały wcześniej być, prawda? Próbując rozwiązać tę zagadkę, Moxy i jej przyjaciele trafiają do Akademii Doskonałości, gdzie charyzmatyczny Lou poddaje kolejne lalki morderczemu treningowi mającemu na celu perfekcyjne przygotowanie ich do służby dzieciom. Podczas szkolenia kandydatki i kandydaci na idealne zabawki uczą się, jak sprawnie unikać zabrudzeń i innych niebezpieczeństw czyhających na nich w domach, ale nade wszystko muszą być nieskazitelnie piękni. Myślicie, że te wymagania zniechęcą obdarzonych nietypową urodą bohaterów? Nic bardziej mylnego! Paskudy podejmują wyzwanie i postanawiają wziąć udział w kursie. Cyniczny Lou nie zamierza jednak ułatwiać im zadania. Z pomocą trzech doskonałych agentek knuje plan mający raz na zawsze wybić Paskudom z głowy marzenia o przyszłości wśród dzieci.        STX Financing, LLC ""Paskudy"" nie tylko bawią, ale przede wszystkim przekazują najmłodszym niezwykle ważną lekcję: nikt nie jest idealny i to jest OK. Moxy i jej towarzysze przypominają, że nie liczy się wygląd, a to, co w nas najbardziej wartościowe, znajduje się poza zasięgiem oczu. Krótkowzroczną lalkę Mandy, która w obawie przed usunięciem z Akademii ukrywa swe okulary przed bezwzględnym Lou, przekonują, że nie warto przejmować się niedoskonałościami, bo często to właśnie one czynią nas niepowtarzalnymi. Co więcej, nawet najpiękniejsze włosy,  najbardziej regularne rysy twarzy i stylowe sukienki nie zastąpią empatii – bo to ona powinna charakteryzować doskonałego towarzysza dziecięcych zabaw. Brzmi banalnie? Być może, jednak w dobie mediów społecznościowych promujących coraz bardziej wyśrubowane standardy piękna łatwo o tym zapomnieć. Skoro w pogoni za niedoścignionym ideałem gubią się nawet dorośli, to jak mają poradzić sobie z nim dzieci? Mając na uwadze ich dobro, warto od najmłodszych lat pokazywać im, że w różnorodności nie ma niczego złego. W końcu świat byłby nudny, gdyby zasiedlały go same prawniczkomodelki i inżynieromodelowie, nie sądzicie? "
Pokémon Detektyw Pikachu (2019),7,"""Na pewno się nie uda"" – jestem przekonany, że to właśnie ta myśl dominowała u tych, którzy usłyszeli, że Hollywood szykuje film ""Pokémon: Detektyw Pikachu"". Twórcy z amerykańskiej Fabryki Marzeń od lat pałają miłością do gier wideo oraz szalonych pomysłów zrodzonych w głowach mieszkańców Kraju Kwitnącej Wiśni. Jest to jednak relacja fatalna, mocno toksyczna, a jej efekty albo rozczarowują, albo też straszą. Co nie przeszkadza Hollywood z masochistycznym uporem próbować pożenić przeciwieństwa, licząc na cud.         Warner Bros. Entertainment Inc. Cóż, może nie jest to najskuteczniejsza metoda dochodzenia do celu, ale nie da się ukryć, że działa. I choć ""Pokémon: Detektyw Pikachu"" w żadnym razie nie stanowi odkupienia win twórców ""Ghost in the Shell"" czy ""Dragonballa: Ewolucji"", to trzeba przyznać, że tym razem cud naprawdę miał miejsce. Przygotujcie się na to, że z im większym sceptycyzmem podchodziliście do tego projektu, tym większy szok przeżyjecie na sali kinowej. Film Roba Lettermana jest bowiem naprawdę przyjemną i lekką rozrywką, która ma szansę spodobać się wszystkim – również tym, którzy o Pokémonach nic nie słyszeli.  Przepis na sukces okazał się banalnie prosty. Otóż ""Detektyw Pikachu"" jest przede wszystkim bardzo klasyczną kinową przygodą, której bohaterami są postacie o niedobranych charakterach. Muszą oni nauczyć się współpracować ze sobą, jeśli chcą rozwiązać tajemnicę i powstrzymać świat przed zbliżającą się katastrofą. Tak przygotowaną bazę wzbogacono o elementy znane z gry stanowiącej nominalnie podstawę filmu oraz z innych produktów firmowanych nazwą ""Pokémon"". Prawda, że proste? A do tego skuteczne!       Kathryn Newton,  Justice Smith  Warner Bros. Entertainment Inc. Tim Goodman (Justice Smith) i Pikachu (Ryan Reynolds) stworzyli sympatyczny i zabawnie niedobrany duet. Ten pierwszy jest miłym w obyciu wrażliwcem, który, naznaczony traumą, musi na nowo nauczyć się cieszyć życiem. Ten drugi serwuje żart za żartem i zapija swoje problemy litrami mocnej kawy. Ich wzajemne interakcje bazują na sprawdzonym filmowym schemacie przekomarzania się i humoru sytuacyjnego, co gwarantuje, że całość niemal od początku do końca pulsuje pozytywną energią. Twórcy zadbali również o to, by nie zabrakło krótkich, urozmaiconych scen, kiedy bohaterowie wpadają w tarapaty i przeżywają pełne akcji przygody. Dzięki temu widz nie ma czasu się nudzić. Jest kolorowo, śmiesznie i ekscytująco.   Wielkim atutem filmu jest to, jak potraktowano same Pokémony. Twórcom udało się je zintegrować z samą tkanką narracyjną filmu. Choć nieustannie pojawiają się odniesienia do gier i animacji poświęconych Pokémonom, to jednak nigdy nie czuć, aby były one czymś obcym, wrzuconym na siłę, by ugłaskać zagorzałych fanów. Nie wiecie, kim jest Charizard? Bez obaw. I tak będzie się świetnie bawić na scenie w undergroundowym klubie. Pokémony są tu na tyle uroczymi stworzeniami, że polubicie je nawet bez znajomości ich nazw. Ci zaś, którzy potrafią je zidentyfikować i wyrecytować ich historie z wcześniejszych filmów, seriali, mang i gier, będą mieli dodatkową frajdę, ponieważ twórcy umieścili w ""Detektywie Pikachu"" ponad 50 różnych Pokémonów. Wiele z nich pojawia się w tle i jedynie na chwilę, stanowiąc barwne urozmaicenie stworzonego na potrzeby filmu świata.        Warner Bros. Entertainment Inc. Największą słabością widowiska Lettermana jest finałowa rozróba. Twórcy niestety podążają za obowiązującymi obecnie trendami, tworząc chaotyczne ""łubudu"". Na próżno szukać tu czegoś, co warto byłoby zapamiętać. Trzeba po prostu zacisnąć zęby i to przetrzymać. I cieszyć się lekką zabawą, jaką film oferował wcześniej. "
Sauvage (2018),6,"Kim jest Léo? XXI-wiecznym Kasparem Hauserem, Oliverem Twistem przemierzającym francuskie uliczki, męską wersją Pretty Woman? Żadnym z nich i wszystkimi po trochu. Tytułowy dzikus z debiutu 46-letniego Vidal-Naqueta zasypia i budzi się pod gołym niebem, twarz obmywa w sztrasburskich kałużach, a śniadanie podkrada z pobliskiego straganu. Dla 22-latka kalendarz nie istnieje, a dnie i noce zlewają się w jedną całość. W jego dziurawym słowniku pod hasłami ""stabilizacja"", ""dom"", ""rodzina"", ""minimum socjalne"" zieje pustka. Gdyby ten słownik wydrukować, Léo nie potrafiłby go przeczytać. Jest nomadą zadomowionym na marginesie francuskiego społeczeństwa: jako homoseksualna męska prostytutka nie liczy na nic więcej. Wyzysk należy do jego codzienności, lecz chyba nawet nie zdaje sobie z tego sprawy. Wystarczy spędzić z nim chwilę, by dostrzec kogoś w rodzaju (powiedzmy, z braku męskiego odpowiednika) świętej dziwki – troskliwej dla samotnych staruszków, spełniającej najdziksze fantazje seksualnych sadystów. Do bólu intensywne, adorujące, psie spojrzenie mówi jednak samo za siebie: także Léo potrzebuje odrobiny czułości. Centrum jego świata wyznacza Ahd – przyjaciel, współpracownik i obrońca, w którym jest bez wzajemności zakochany.       Félix Maritaud  La Voie LactéeCentre National de la Cinématographie (CNC)Les Films de la Croisade Sami widzicie. Brutalność ulicy, prostytucja z gatunku tych nieowijających w bawełnę i niespełniony romans jako namiastka uczucia sumują się w prozę życia, o której nie śniło się hipsterom z filmów Xaviera Dolana. Wybierając się na seans ""Sauvage"", zapomnijcie o znanych z seriali Netfliksa wcieleniach queerowej sympatyczności czy o walczących z tradycyjnym patriarchatem homoaktywistach. Naoliwionych mięśniaków w lateksie też wybijcie sobie w głowy. Francuski reżyser hołduje trzem przykazaniom, a są nimi: surowość, surowość i jeszcze raz surowość. Dokumentalna kamera z ręki, obserwacyjny styl bezpardonowo wdzierający się w intymność sprzedającego swoje ciało bohatera, a do tego zlekceważenie tradycyjnej dramaturgii – oto opakowanie. Sednem filmu Vidal-Naqueta są zaś, adekwatne do formy, społeczne wykluczenie i niewidzialność. Léo, choć sam wolny jest od materialnych oczekiwań, zamienia się w zabawkę pozbawionych empatii konsumentów (""Nazywaj mnie, jak chcesz"", powie raz klientowi, wyrzekając się godności i zagłuszając własne pragnienia). Bez rodziny i dachu nad głową, w fatalnej kondycji zdrowotnej, chłopak ukrywa się na peryferiach Strasburga – tuż za horyzontem najważniejszych instytucji demokratycznej Europy.  Przejmująca kreacja naturszczyka Félixa Maritauda (""120 uderzeń serca"") kojarzy się ze słynną tabula rasą – jest pozbawiona jednoznacznych wyjaśnień, genezy i przejrzystych pobudek. Nadmiar otwartych pytań jednych będzie frapować, innych wprawi w zakłopotanie; u części widzów wywoła współczucie, u pozostałych irytację. Lista skojarzeń z początku niniejszego tekstu może równie dobrze stanowić o sile filmu, co o jego słabości. Nie wiadomo, czy brak ograniczeń jest dla zajmującego pierwszy plan impulsywnego nieokrzesańca radością czy raczej przekleństwem i powodem (rezultatem?) zagubienia. Zadomowił się na miejskich i społecznych marginesach na skutek jakichś okoliczności czy mieszka tu od zawsze? Odtrąca pomocną dłoń w gniewie czy w wyniku niewiedzy o innym, lepszym życiu? Owe kwestie świadczą o bierności Léo, która nie pozwala wybrzmieć szeptanej tu między słowami odzie do wolności. Obezwładniającej niechęci do norm społecznych oraz autodestrukcji bohatera nie starcza motywacji, bym mógł go zrozumieć, a tym bardziej mu kibicować.       Félix Maritaud  La Voie LactéeCentre National de la Cinématographie (CNC)Les Films de la Croisade Cudownie, że portretując społeczność żigolaków, Vidal-Naquet dostrzega w niej ludzkie pragnienia i godną pozazdroszczenia solidarność, zamiast snuć stereotypowy moralitet o defekcie jednostki i środowiskowej degrengoladzie. Wspaniale, że ukazując zepsuty świat, filmowiec podbija każdą oznakę czułości; że euforię miesza z tragedią, nie zakłamując brutalnych realiów (popartych kilkuletnią obserwacją w terenie). Świetnie, że etykiety dla niego nie istnieją, nie zawraca sobie głowy tabu i odpiera pokusę efektownej publicystycznej pointy. Wreszcie, bardzo dobrze, że reżyser nie ocenia swojego bohatera, przygląda się jego wzlotom i upadkom, nie przesądza o finałowym być albo nie być. Mam jednak wątpliwości, czy ta dokumentalna wyrazistość – z jej brakiem dramaturgii, przesuwanymi granicami dosłowności i, przede wszystkim, nieujawnionymi motywacjami – nie odbiera sprawczości głównemu bohaterowi. Léo przez większość opowieści zbyt upodabnia się do trzciny na wietrze, by nagle miał zyskać możliwość autodefinicji.  Wiadomo, że motywacje to nieostra materia. Jeśli więc w snuciu psychologicznych domysłów widzicie główną przyjemność płynącą z seansu, cieszcie się i radujcie, bo czeka Was wielka zgadywanka. W pełnych bólu oczach Félixa Maritauda dostrzegam jednak zbyt wiele niewiadomych, by z pełnym przekonaniem trzymać za niego kciuki."
Panda i banda (2019),4,"Nie dajcie się zwieść. Choć ""Panda i banda"" są reklamowane jako nowe dzieło scenarzysty ""Madagaskaru"", rosyjska animacja nie gra w tej samej lidze co superprodukcja DreamWorksa. Różnica jakości nie bierze się jednak z dysproporcji budżetowych lecz odmiennych strategii artystycznych. Podczas gdy Amerykanom zależało na tym, aby dostarczyć solidną rozrywkę dla widza w każdym wieku, Natalya Nilova i spółka skupili się wyłącznie na najmłodszej publice. Pewnie nie byłoby w tym nic złego, gdyby tylko twórcy nie przyjęli założenia, że skoro odbiorca jest mały, to niewiele mu do szczęścia potrzeba.         W scenariuszu można dopatrzeć się od biedy inspiracji takimi klasykami jak ""Trzech mężczyzn i dziecko"" czy ""Czarnoksiężnik z Oz"", Oto mieszkający w Rosji niedźwiedź i zając z winy niezdarnego kuriera-bociana stają się  opiekunami maleńkiej pandy. Nie ma rady, panowie muszą wyruszyć w podróż do Chin, aby zwrócić niemowlaka jego rodzicom. Po drodze spotykają kolejne zwierzęta: tchórzliwego wilka, tygrysa-poetę oraz ptaka-mitomana. Z ich pomocą udaje im się pokonać kolejne przeszkody (w tym płacz dziecka), a także obronić malucha przed pałającym żądzą zemsty pytonem. Przy okazji odkrywają potęgę przyjaźni i uczą się pracy zespołowej.          Choć od czasów pierwszej Molesty wiadomo niby, że prostota nie snobstwo szacunek budzi, to jednak chciałoby się, aby twórcy ""Pandy"" nie robili wszystkiego po linii najmniejszego oporu. Naprawdę nic by się nie stało, gdyby każdy z bohaterów miał więcej niż jedną cechę szczególną,  w maratonie slapstickowych gagów znalazłoby się miejsce na szczątkowy choćby rozwój postaci, a na ścieżce dźwiękowej zamiast utworów Bobby'ego McFerrina i Boney M zagościły mniej wyeksploatowane piosenki. Z kolei polski dialogista mógłby przystopować z rymami częstochowskimi oraz odnoszącymi się do bieżących wydarzeń żartami, których za parę lat nikt już nie będzie rozumiał. Inna sprawa, że do filmu Nilovej w przyszłości prawdopodobnie mało komu będzie się chciało wracać.         Stosunkowo najciekawiej wypadają tu sceny akcji, w które filmowcy wplatają ujęcia stylizowane na efekty pracy kamery GoPro. Dodajcie do tego przyzwoite tempo intrygi oraz słodkiego tytułowego misia, a otrzymacie animację, na którą od biedy możecie wybrać się z pociechami z okazji Dnia Dziecka. Ostrzegam jednak lojalnie:  to film dozwolony do lat siedmiu. Jeśli nie łapiecie się do ""targetu"", nie zapomnijcie zabrać do kina poduszki. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Aladyn (2019),6,"Myślę, że wielu widzów może mieć trzy życzenia przed seansem nowego ""Aladyna"". Pierwsze: żeby Will Smith dorównał ikonicznej roli Robina Williamsa z animowanego oryginału. Drugie: żeby Guy Ritchie nadał filmowi autorskie piętno. Trzecie: żeby film uzasadnił sens swojego istnienia, wznosząc się ponad bycie kolejnym punktem disnejowskiego planu podboju wszechświata poprzez eksplorację własnego filmowego skarbca. Tak, kino bywa fabryką snów i czasem nawet spełnia życzenia. Ale jeśli ktoś spodziewa się cudów, idąc do McDonalda, niech potem nie wychodzi zdziwiony, że smakowało jak zwykle i że od ""snów"" ważniejsza jest czasem ""fabryka"". Powiem tak: uzbrojony w świadomość, że oryginał jest nie do przebicia, z poprzeczką oczekiwań obniżoną przez niemrawe zwiastuny, wyszedłem z kina zaskoczony. I to pozytywnie.        Mena Massoud  Disney Enterprises, Inc. Choć w tym roku zobaczymy jeszcze ""Czarownicę 2"", Disney ewidentnie przystopował z próbami twórczego traktowania własnego dziedzictwa. Sequele, prequele i ""opowieści z innych punktów widzenia"" w rodzaju ""Czarownicy"", ""Mary Poppins"" czy ""Alicji w Krainie Czarów"" są dziś w zdecydowanej mniejszości. I chociaż ten (dobre sobie) ""rewizjonizm"" nie był nigdy szczególnie odważny, to i tak zaczyna dominować strategia jeszcze bezpieczniejsza: ot, pudrowanie hiciorów. Wystarczy przypomnieć, że nowy-stary ""Aladyn"" wchodzi do kin dwa miesiące po premierze nowego-starego ""Dumbo"" i na dwa miesiące przed premierą nowego-starego ""Króla Lwa"". Jak w zegarku.   Streszczenie fabuły będzie więc chyba zbędne. Wiadomo: Aladyn, Dżasmina, lampa, dżin, trzy życzenia, Dżafar. Wrzuć do Excela i zamieszaj. Jedyne, co pozostaje, to delikatne przesuwanie akcentów. Kosmetyka polega tu głównie na wzmocnieniu pozytywnej, emancypacyjnej wymowy. Nic dziwnego: bohaterami ""Aladyna"" są w końcu złodziejaszek z nizin społecznych, uciskana przez patriarchat księżniczka i zmuszony do spełniania zachcianek swoich panów niewolnik. Ich problemy nie są może równorzędne – w końcu inaczej cierpi się pod dziurawym dachem, na pałacowych poduszkach i w ciasnocie magicznej lampy – ale na pewno są symetryczne. Na pierwszy plan wysuwa się oczywiście Dżasmina (Naomi Scott), która w oryginale może i nie chciała męża z rozdzielnika, ale w finale i tak trafiała na ślubny kobierzec. Tutaj ten łuk narracyjny jest wzmocniony politycznymi ambicjami i bardziej zdecydowanym feminizowaniem księżniczki. Dość powiedzieć, że Dżasmina dostaje własny emancypacyjny song, ewidentnie mierzony na kolejne ""Let it go"" z ""Krainy lodu"".        Will Smith,  Mena Massoud  Disney Enterprises, Inc. Aladyn (Mena Massoud) i Dżafar (Marwan Kenzari) są z kolei upozowani na dwie strony tej samej monety. Odmłodzenie złego wezyra nie jest więc tylko chwytem marketingowym (""zawsze był zły, teraz jest jeszcze przystojny!""). Nowy Dżafar to bowiem self-made man, karierowicz, który – jak Aladyn – zaczynał jako drobny złodziejaszek. Wyciągnął się jednak za włosy ze społecznych dołów i celuje w sam szczyt. Uczynienie bohatera i łotra lustrzanymi przeciwieństwami to oczywiście pierwsza strona podręcznika hollywoodzkiego scenariopisarstwa. Ale trzeba docenić fałdkę osobowości na portrecie kolejnego ""złego do szpiku kości"" czarnego charakteru (podobnie uczłowieczono zresztą Cate Blanchett jako złą macochę w Branaghowskim ""Kopciuszku""). Szkoda jedynie, że odbywa się to kosztem postaci Jago. W oryginale papuga wezyra była chyba bardziej zepsuta niż sam Dżafar i to ona podsycała jego najgorsze instynkty, zupełnie niczym wiszący nad ramieniem moralitetowego bohatera diabełek. Tym razem jest jedynie etatowym pomagierem.  O samym Aladynie wiele powiedzieć się nie da, poza tym, że Mena Massoud – podobnie jak Scott w roli Dżasminy i Kenzari jako Dżafar – rzetelnie spełnia swoją rolę. To wystarczy, bo przecież – wbrew tytułowi – nie on miał być gwiazdą tego show. Animowany oryginał zdefiniował w końcu Robin Williams jako hiperaktywny, metatekstualny, rozsadzający ekran dżin. Tym razem w dżina wciela się inna gwiazda: Will Smith. Ale efekt jest inny. Bo nawet przy całej swojej charyzmie i przy całym kredycie widzowskiego zaufania, jakim się cieszy, Smith nie miał szans, by choćby zbliżyć się do pierwowzoru. Brak mu maniackiego emploi i improwizacyjnego drygu, które sprawiały, że Williams przypominał animka, jeszcze zanim go zanimowano.        Mena Massoud  Disney Enterprises, Inc. Animowany Smith tymczasem nie wygląda zbyt dobrze. Niestety, dostajemy to, czym straszyły zwiastuny: widmo z ""doliny niesamowitości"", cyfrowe, ""napakowane"" ciało z przyklejoną do niego nieudolnie twarzą aktora. Na szczęście dżin regularnie przybiera ""ludzką"" postać, a Smith – kiedy nie jest akurat niebieskim straszydłem – ma na tyle oleju w głowie, że nie próbuje ścigać się z poprzednikiem. Gra swoim naturalnym urokiem, dobrym humorem, kumpelską pozą. Nawet jeśli się go nie lubi, jakoś trudno go nie lubić.  Koniec końców i Williams, i Smith są więc najlepszym, co mają do zaoferowania ich wersje ""Aladyna"". To jednak dwa skrajnie różne ""najjaśniejsze punkciki"". Williams był postmodernistycznym pęknięciem w fakturze spektaklu. Rozrywał akademicki gorset, balansując na granicy tego, co jeszcze wolno, a co już raczej nie wypada. Smith przynosi zaś ""ciepły nawiew"", jest balsamem, wisienką na torcie – a nie granatem. Wpisuje się w grzeczny kontekst całego filmu. Dlatego ostrzegam fanów Guya Ritchiego: twórca ""Przekrętu"" nie wysadził w powietrze disnejowskiego zamku.        Will Smith,  Mena Massoud  Disney Enterprises, Inc. Ale choć takiego ""Aladyna"" mógłby wyreżyserować pewnie każdy (łącznie z jakimś algorytmem), nie jest tak, że nie da się zmrużyć oka i wypatrzeć tu kilku autorskich stempli. No, może stempelków. Tak, Aladyn bierze udział w Ritchie'owskiej gonitwie wąskimi uliczkami. Tak, reżyser swoim zwyczajem manipuluje tempem, raz przyspieszając, raz spowalniając akcję. Tak, sztywna teatralna wystawność zostaje ożywiona nieco żywszą niż zwykle pracą kamery. Dlatego bliżej stąd – przynajmniej w intencji – do Bollywood niż – jak złośliwie mówią niektórzy – serialu ""Wspaniałe stulecie"". Tak, to wciąż bardzo akademicka formuła: studyjno-musicalowa w sposób, jaki dziś wydaje się ciut niedzisiejszy. I nie, nikt tu nie przeklina z brytyjskim akcentem. ""Aladyn"" nie zmienia jednak disnejowskiego układu współrzędnych – i wolę widzieć w tym jego zaletę. Najgorszym ""aktorskim remakiem"" studia pozostaje wciąż ""Piękna i bestia""; najlepszym – ""Księga dżungli"". Przynajmniej dla mnie. Z gustami jest przecież jak z życzeniami: każdy ma własne."
Brightburn: Syn ciemności (2019),4,"Idea przyświecająca realizacji ""Brightburna"" wydawała się genialna w swej prostocie. Skoro kolejne odsłony ""Avengersów"" od lat święcą triumfy na wielkim ekranie, a Disney (Marvel) i Warner Bros. (DC) odcinają kupony od popularności komiksowych pierwowzorów, każdemu herosowi (lub heroinie) w trykocie fundując własne origin story, dlaczego nie stworzyć nowego uniwersum? Jako producenta najlepiej zatrudnić Jamesa Gunna – bo po pamiętnym konflikcie wokół starych tweetów z chęcią pokaże on Myszce Miki, na co go stać – a z pewnością powstanie przełomowe dzieło, które raz na zawsze odmieni oblicze kina superbohaterskiego. Oryginalność pomysłu będzie zaś polegać na stworzeniu negatywnego odpowiednika nieskazitelnego protagonisty. Wyobrażacie sobie, jak wyglądałby świat, gdyby przybyły na Ziemię Superman wcale nie miał szlachetnych intencji, a jego misją nie byłoby niesienie pomocy, lecz sterroryzowanie planety? No właśnie. Czy z takim pomysłem coś w ogóle może pójść nie tak? Okazuje się, że całkiem sporo.        Jackson A. Dunn  CTMG, Inc. Przede wszystkim twórcy nie potrafią zdecydować, w jaki sposób chcą budować grozę. Z jednej strony mamy więc estetykę gore, brutalnie unaoczniającą kruchość ciał zwyczajnych śmiertelników w starciu z nadludzką siłą i laserowym spojrzeniem młodocianego (anty)bohatera. Z drugiej – jarzące się demonicznym blaskiem pomarańczowe oczy, demoniczne czerwone światło dobywające się z ukrytego w stodole statku kosmicznego i mówiący przesterowanym basem demoniczny głos, który w przypominającym łacinę narzeczu nawołuje Brandona (Jackson A. Dunn) do przejęcia władzy nad światem. Co gorsza, trudno pozbyć się wrażenia, że odpowiedzialni za scenariusz Mark Gunn i Brian Gunn nie wiedzą właściwie, jak rozwinąć wyjściowy pomysł. Ustaliliśmy już, że Superman będzie zły. I co dalej? Właściwie nic. Nie uświadczymy tu ani portretu psychologicznego protagonisty, ani toczącej się w jego umyśle walki Dobra ze Złem, ani nawet satysfakcjonującej odpowiedzi na pytanie, dlaczego spokojny nastolatek z dnia na dzień przechodzi przemianę w zwyrodnialca z lubością wykorzystującego dane mu supermoce do niecnych czynów.       Elizabeth Banks  CTMG, Inc. Tym samym, mimo że nie ogląda się go najgorzej, ""Brightburn"" jest klasycznym przykładem dzieła, które nie dorasta do oczekiwań, jakie specjaliści od marketingu rozniecili jeszcze na etapie produkcji. Choć mariaż filmu superbohaterskiego i horroru wydaje się intrygującym pomysłem, zgrabne połączenie tych dwóch gatunków okazało się karkołomnym zadaniem. Brak głębi psychologicznej sprawił, że zamiast origin story złoczyńcy dostaliśmy kolejny horror o demonicznym dziecku, tylko w konwencji kina superbohaterskiego. Ot, szatan jest już passé.  Jeśli więc twoja pociecha zaczyna niegrzecznie odpowiadać starszym, kwestionuje autorytety i czerwonym długopisem gryzmoli w pamiętniku, wiedz, że coś się dzieje. O ile nie urodziła się 6 czerwca, raczej nie interesują się nią siły nieczyste, warto jednak pamiętać, że nie wszystko da się zrzucić na szalejące hormony. Zwłaszcza jeśli nie została poczęta po bożemu, lecz przybyła na Ziemię w przypominającym meteoryt statku kosmicznym."
Tam gdzieś musi być niebo (2019),7,"Paryż, Nowy Jork, Montreal, a fryzura… Przepraszam, nie mogłem się powstrzymać. Coś w tym przecież jest, że jeden najcudowniejszych melancholików kina artystycznego, Palestyńczyk Elia Suleiman, nie zmienia się ani o jotę, choć rzeczywistość wokół niego ulega gwałtownej transformacji. To też największa zaleta jego kina, do którego wraca po dziesięcioletniej absencji. I które - całkiem dosłownie - wyprowadza w świat.  Przygarbiona sylwetka, przenikliwe spojrzenie, nieco starsza, lecz wciąż tak samo zmęczona twarz. Suleiman znów gra trochę siebie, a trochę wyobrażenie o sobie jako spadkobiercy Bustera Keatona, Charliego Chaplina oraz bohaterów Jacquesa Tatiego. Jest filmowcem, zatem szuka miejsca, by w spokoju kręcić filmy. W Nazarecie go nie znajduje. Wyjeżdża więc z kraju i leci do Paryża, później do Nowego Jorku, wreszcie - wraca na stare śmieci. Nigdzie nie czuje się jak w domu. Błądzi, krąży, podgląda ludzi, słucha anegdot, układa w głowie filmowe pejzaże. Jeśli gdzieś jest niebo, jego kamera nie ma tam wstępu.  Suleiman często spotyka się z zarzutami, że jego kina nie definiuje społecznikowski żar, że reżyser przemawia o Palestyńczykach, medium filmowym, albo o emigracji, zbyt cichym głosem. I pewnie to samo dałoby się powiedzieć o ""It Must Be Heaven"". Ale ja się zawsze pod rzeczoną strategią podpiszę. Po pierwsze, konkluzja, która wyłania się z jego słodko-gorzkich miniatur nie napawa optymizmem: mówi zdecydowanie więcej o komunikacyjnej niemocy niż o tym, że wszyscy żyjemy pod tym samym niebem i jesteśmy dziećmi tego samego Boga. Po drugie, Suleiman jest tak fotogeniczną figurą i tak mocno kojarzy się z legendami niemego kina (tu zresztą wypowiada zaledwie klika słów na przestrzeni całego filmu), że trudno nie brać jego opowiastek w nawias wielkości Łuku Triumfalnego.  Reżyser często stroi sobie żarty, ale raczej nie jest mu do śmiechu. Zwłaszcza gdy z sarkazmem pochyla się nad filmowym biznesem. W najciekawszych scenach filmu tłumaczy się ze swojej nieobecności na mapie europejskiego kina i negocjuje warunki produkcji ""It Must Be Heaven"" (co ciekawe, w roli agenta występuje tu Vincent Maraval, jeden z filarów Wild Bunch). Fakt, że jego propozycja zostaje oceniona jako zbyt dydaktyczna, a do tego z niewielkim potencjałem komercyjnym, mówi sporo o autoironicznej optyce reżysera. Cóż mogę dodać? W taki sposób zanudzać i pouczać Suleiman może nas bez końca."
Sibyl (2019),5,"""Sibyl"" to jeden z tych filmów, które pozostają dla mnie nieprzeniknioną tajemnicą. Mówią do nas znajomym językiem. Powoli i wyraźnie, cytując klasyka, ""jak do dziecka albo psa”. Ale jednocześnie mówią o tylu rzeczach naraz, że trudno skupić się chociażby na jednej.  Weźmy sam początek, sytuację rodem z komedii Woody’ego Allena (raczej późnego Allena, ale niech będzie). Kobieta i mężczyzna w restauracji sushi. On wylewa kaskady słów, gestykuluje jak szalony, tłumaczy jej krytyczną sytuację na literackim rynku. Ona, lekko poirytowana, słucha cierpliwie, by w końcu wbić go w ziemię jedną precyzyjną ripostą. Teren znajomy, lecz tylko przez chwilę, gdyż zaraz widzimy napisy początkowe - kamera robi powolny najazd na okno kamienicy, w tle słychać złowróżbne pianino, pojedyncze akordy. Hitchcock? Polański? Znowu pudło.  Wspomniana kobieta z restauracji, Sibyl (Virginie Efira) to terapeutka i pisarka z kryzysem twórczym, która porzuca pierwsze zajęcie, by w pełni poświęcić się drugiemu. Jej ostatnią pacjentką jest początkująca aktorka Madeleine (Adèle Exarchopoulos), która zaszła w ciążę z gwiazdorem filmowym Igorem (Gaspard Ulliel), a teraz żyje pod ciężarem poważnego dylematu: nie chce usuwać dziecka, ponieważ wciąż kocha mężczyznę; nie chce go też urodzić, gdyż straci rolę w filmie, za kamerą którego stoi dawna dziewczyna Igora, Mika (Sandra Hüller). Sibyl zaczyna pracować na pełnych obrotach, lecz za jej nagłym zrywem nie stoi żaden etyczny imperatyw - w tajemnicy przelewa na papier historię Madeleine. Kiepski ruch, biorąc pod uwagę emocjonalną niestabilność dziewczyny oraz chimeryczną naturę sztuki.  Niemrawa narracja sugeruje, że Sibyl ma do ugrania znacznie więcej. Film naszpikowany jest powidokami z jej poprzedniego związku (pomyślcie o tych scenach jak o onirycznych pasażach Jean-Marca Valléego), zaś reżyserka buduje z jej wspomnień obraz życia, które uległo erozji. Jako opowieść o próbie odzyskania nad nim kontroli, całość sprawdza się nieźle. Kojarzona dotąd głównie z komediami Efira ma w oczach niezdrową determinację, zaś partnerująca jej, rozhisteryzowana Exarchopoulos gra bodaj najlepszą rolę w karierze od czasu przełomowego ""Życia Adeli"".  Tym większa szkoda, że reżyserka Justine Triet tonie w morzu zbędnych pytań, niepotrzebnych dygresji, a jej film ugina się pod ciężarem sprzecznych ambicji. Nieśmiertelne pytanie o to, czy sztuka powinna pasożytować na kruchej intymności naszych bliskich, to dopiero początek. Później mamy dość łopatologiczną narrację spod znaku #metoo (nie wiem, jak inaczej rozczytać to, co dzieje się na planie filmowym pomiędzy a Igorem, Madeleine oraz Miką), refleksję nad naturą medium filmowego, rozprawkę o sensualności literatury i Bóg wie, co jeszcze. W jednej z pierwszych scen porażona niemocą twórczą Sibyl wierci się w łóżku. Spogląda w telewizor, z którego zerka na nią bohaterka horroru ""Coś za mną chodzi"". Później chwyta gazetę - nagłówek krzyczy, że aresztowano finansowego magnata. Wreszcie odpuszcza, idzie zaparzyć sobie kawy. Mniej więcej tak wyobrażałem sobie scenariopisarski proces.  Gorączka myśli oraz przyzwoity warsztat nie wystarczają zwykle do nakręcenia kina wielkiego formatu. Ale biorąc pod uwagę zakres filmowych inspiracji oraz tematyczny zasięg jej skromnego obrazu, Triet łatwo nie złoży broni. Trzymam kciuki. Ja też lubię Hitchcocka, Allena i wszystkich pomiędzy."
"Roubaix, une lumière (2019)",4,"Jeśli śledzicie poczet współczesnych autorów znad Sekwany, Arnaud Desplechin na pewno nie jest wam obcy. To reżyser, który po obiecujących początkach (fenomenalna ""Esther Kahn"") powędrował w głąb króliczej nory i wrócił stamtąd jako adept pop-egzystencjalizmu z cyklu ""długie szale, jesienne liście, ból istnienia"" (""Kobiety mojego życia""). Zaś znając jego swobodne podróże po kinie gatunków, musieliście obawiać się, że kiedyś nakręci kryminał. Niespodzianka!   ""Roubaix, une lumiere"" to rzecz o dzielnych policjantach, trudnym życiu na kwadracie, a także – co w kontekście powyższego nie dziwi – mellivle'owski z ducha lament nad parszywym światem. Chociaż twórca powraca nie po raz pierwszy do miejsca urodzenia, całość nie sprawia wrażenia intymnego rozliczenia. Mimo że temat podnosi z ulicy, biorąc na warsztat sprawę szokującego mordu w przygranicznym miasteczku Robauix, całość wydaje się oderwana od rzeczywistości. Pełna jest natomiast taniego filozofowania oraz nudnego proceduralu, który pasuje bardziej do serialowej konfekcji z cyklu ""Kryminalne zagadki"" niż na festiwal w Cannes.   Sprawa, o której mowa, dotyczy brutalnego morderstwa 82-letniej staruszki. Podejrzenia padają na parę żyjących wspólnie sąsiadek, lecz prowadzący śledztwo gliniarze nie mają pewności. Policjanta alfa gra Roschdy Zem – facet o niezwykle fotogenicznej twarzy, wyglądającej trochę jak zaciśnięta pięść. W sąsiadki wcielają się Sara Forestier oraz Lea Seydoux kojarzone głównie z rolami wyrafinowanych intelektualistek. Jest to o tyle istotne, że każdy gra tu w swoim filmie. Pierwszy obraz opowiada o twardym facecie z miękkim sercem, który rozgryza specyfikę lokalnej społeczności. I da się go oglądać bez bólu – zwłaszcza że na bohatera wyrasta tu samo Roubaix, miasto o jednym z największych współczynników bezrobocia i przestępczości we Francji. Desplechin zachowuje się wprawdzie, jakby kręcił budżetową wersję ""The Wire"", lecz jeśli ktoś jest łasy na podobne klimaty, raczej nie będzie kręcił nosem.    Drugi film sprowadza się do serii policyjnych przesłuchań oraz nudnych rozmów o naturze zbrodni. Nakręcony jest przez reżysera w zadziwiającym samozachwycie, przynajmniej tak, jakby miał w dłoniach Dostojewskiego. Lecz tak naprawdę wznosi się na bardzo wątłym fundamencie: otóż Lea Seydoux została na potrzeby roli oszpecona, zaś arsenał jej środków aktorskich – ograniczony do nieskoordynowanych tików i spoglądania spode łba. Skutek jest dokładnie taki, jak można się spodziewać: dramaturgiczny efekt, na który Zem pracuje w pocie czoła, Seydoux i Forestier rozrzedzają w niemal każdej scenie.    Całą prawdę o filmie Desplechina zdradza zresztą jego tytuł. To pełnometrażowa adaptacja telewizyjnego dokumentu z 2007 roku ""Roubaix, Commissariat Central"" Mosco Boucaulta. I choć surowy ""komisariat centralny"" zastąpiono metafizycznym ""światłem"", narracje kiełkujące z obydwu rzeczowników są rozczarowujące. Na szczęście obraz ma też inny tytuł, międzynarodowy, inspirowany kultowym kawałkiem Boba Dylana. W dosłownym tłumaczeniu jest prośbą o skrócenie wyroku: litości! "
Zdrajca (2019),7,"Jeśli ""Il traditore"" dowodzi czegoś ponad wszelką wątpliwość, to tego, że na obecnym etapie kariery Marco Bellocchio może pozwolić sobie na wszystko – nawet na film, którego nie będziemy wymieniać jednym tchem z ""Witaj, nocy"" czy ""Śpiącą królewną"". Mafijna opowieść o chciwości, władzy i odkupieniu nakręcona jest z pozycji szacownego klasyka, który wie, że niczego nie musi udowadniać. Nie miejcie złudzeń, to komplement.    Kanwą filmu jest prawdziwa historia Tomasso Buscetty, jednego z prominentnych członków cosa nostry oraz największego zdrajcy tzw. omerty – kodeksu nakazującego bezwzględną zmowę milczenia. Po długiej karierze pełnej spotkań z ciekawymi ludźmi (w Ameryce Buscetta zaczynał pod kuratelą rodziny Gambino), zabiegów upiększających (operacje plastyczne nie były dla niego tematem tabu) oraz krajoznawczych podróży (był aresztowany chyba pod każdą szerokością geograficzną, od Francji przez USA po Brazylię), gangster obrócił się przeciw swoim mocodawcom. Nie mógł dłużej znieść, że organizacja wyciera sobie buty ""sycylijskimi"" wartościami – zwłaszcza po przejęciu władzy przez Salvatore Riinę z klanu Corleone. ""Wszystko się zmieniło – przekonywał w słynnym wywiadzie z dziennikarzem Corriere Della Serra – zostały tylko szał, wojna, krew. I pieniądze. Wszystko dla pieniędzy"".   Toto Riina strzelał do kobiet, starców i dzieci. Buscetta zaś – choć sam nie należał do przyjemniaczków – zmienił front z powodów, które nadały jego historii romantyczny rys. Bellochio zdaje sobie z tego sprawę, gdyż ""Il traditore"" podąża szlakiem tych dwóch narracji. To z jednej strony drobiazgowa analiza śledztwa i procesu, w których Buscetta odgrywał kluczową rolę. Z drugiej, nieco sentymentalny portret męczennika – film, który bez trudu zamienia widza w empatycznego misia. To poniekąd zasługa świetnej inscenizacji. Poprzedzająca przemianę bohatera eskalacja psychicznego terroru jest pokazana w sposób tak sugestywny, że raczej nie będziecie mieli problemów ze zrozumieniem motywacji gangstera. Wcielający się w niego gwiazdor włoskiego kina Pierfrancesco Favino doskonale oddaje dynamikę tejże ""zdrady"". Jest jednocześnie dumny i przetrącony, pewny siebie i wpatrzony w popękany grunt pod nogami.    Bellochio zaczyna swój film niczym nadgorliwy reportażysta. Zasypuje nas tysiącem nazwisk, zaplata intrygę w tak ciasny węzeł, że łatwo pogubić się w jej meandrach. Jednak z czasem, gdy dramat bohatera wybija się na pierwszy plan, bezbłędnie żongluje fabularnymi klockami i bez pudła ustawia emocjonalny rejestr historii. Tytuł jego filmu jest przewrotny, gdyż dla każdego kto inny jest w tej opowieści zdrajcą. Dla cosa nostry to oczywiście Buscetta. Tymczasem według bohatera, prawdziwi zdrajcy mafii wciąż pozostają na wolności. Oszczędny, elegancki formalnie film Belocchio oddaje mu sprawiedliwość. I pokazuje – w szerszym, humanistycznym planie – że człowiek jest przede wszystkim sumą podjętych decyzji. "
Mektoub My Love: Intermezzo (2019),2,"Nowe dzieło Abdellatifa Kechiche'a (""Życie Adeli"") to pozbawiony klasycznej dramaturgii zbiór impresji z życia młodych ludzi spędzających lato na francuskim wybrzeżu. Jego bohaterowie jedzą, piją i tańczą albo rozmawiają o jedzeniu, piciu i tańczeniu. Jak łatwo się domyślić, w życiu nastolatków pojawia się także mnóstwo okazji do przelotnych romansów oraz kilka szans na bardziej stabilne relacje. Opisując ten aspekt egzystencji bohaterów, Kechiche umiejętnie pogrywa z dwuznaczną sławą, której przysporzyły mu odważne sceny erotyczne...  Ups, czyżbym zaczął bezwiednie kopiować recenzję Piotra Czerkawskiego z poprzedniej części ""Mektoub""? Mea culpa. Poza przeprosinami przyjmijcie do wiadomości fakt, że pewnie za rok – przy okazji ostatniego wersu opus magnum reżysera – ktoś wpadnie w ten sam wilczy dół. Zatem inaczej: nowe dzieło Abdellatifa Kechiche'a (i jak mniemam, stare również) to filmowy telegram. Tyłek. Stop. Cycki. Stop. Techno. Stop. Cycki, cycki, tyłek, tyłek, techno, tyłek, cycki, stop. Mam też wątpliwości, czy reżyser rozumie znaczenie słowa intermezzo, skoro stuka w telegraf niemal przez cztery godziny. Wyobrażam sobie sytuację, w której – jako nieodrodne dziecko kultury porno – jestem wymarzonym adresatem tej wiadomości. A jednak sposób, w jaki Kechiche podgląda tutaj młodość, nawet mnie wydaje się nadużyciem.   Jak już się domyślacie, film pozbawiony jest klasycznej dramaturgii. Akcja rozpoczyna się na plaży, potem przenosi się do nocnego klubu, wreszcie zostaje spuentowana króciutkim epilogiem. Sekwencja na plaży służy za ekspozycję: poznajemy kwiat francuskiej młodzieży, wyszczerzonego wujka, który wyłania się z morskiej toni, oraz osiemnastoletnią turystkę trajkoczącą o jaskini platońskiej (no spoko). Po błyskawicznej, czterdziestominutowej rozmowie o niebie i chlebie, przenosimy się do nadmorskiej dyskoteki. Do tegoż przybytku rozpusty Kechiche wkracza już cały na biało i nakazuje potrzymać piwo wszystkim nudziarzom tego świata. Pośladki falują, basy pulsują, viva viva, Francja się kiwa! Tyłek w dżinsie, tyłek w lateksie, tyłek w lajkrze, tyłek w spandeksie, tyłek w jedwabiu. Widzialność obcowania człowieka z materiałem.    Całość otwiera scena improwizowanej sesji fotograficznej. Widzimy twarz pięknej dziewczyny, a kamera powoli się obraca, pikuje i zatrzymuje na jej nagich pośladkach. Dość powiedzieć, że to jedyny rodzaj trajektorii kamery w tym filmie. Kechiche kręci w quasi-naturalistycznej poetyce, co w połączeniu z absurdalną długością twerkingowo-taneczno-pijackich sekwencji wywołuje efekt rodem z horroru. Ciało jest tutaj uprzedmiotowione w najgorszy z możliwych sposobów  – obezwładniająca nuda wpędza widza w nieustanną refleksję nad kolorem opalenizny, fakturą skóry, ilością piegów oraz procentową zawartością tłuszczu w organizmie. A że bohaterki definiowane są wyłącznie przez swoją nieskazitelną fizyczność (w zasadzie każda postać jest tu wprowadzona, excusez le mot, od dupy strony), film ogląda się jak relację z podświadomości zaślinionego satyra. Nie takiego z mitologii. Raczej takiego zza krzaka.  Być może, po tak chaotycznym opisie, cały ten bałagan skojarzy Wam się z pulsującymi kinetyczną energią potańcówkami Gaspara Noe (""Wkraczając w pustkę"", ""Climax""). Boże broń! To trochę tak, jakby porównywać teatr Piny Bausch do teledysków Seana Paula – można, ale nie przy zdrowych zmysłach. Gdzieś tam zaplatają się fabularne nitki, po klubie krążą znani z poprzedniej części bohaterowie, zaś kolejne sceny układają się na dobre słowo w ""portret pokolenia"". Młodzież ma swoje problemy, mówi o swoich potrzebach, a brzemienna Ophelie (w tej roli nieustraszona Ophelie Bau) pozostaje rozżarzonym jądrem tej planety i w sumie jedynym, fabularnym punktem zaczepienia. Tyle że Kechiche kiepsko blefuje i wkłada więcej serca w kilkunastominutową scenę seksu oralnego (już na jesieni w naszych pornhubach!) niż w psychologiczny rysunek którejkolwiek z postaci. Wszystko to składa się na upiorny, pretensjonalny film, który nawet fanom twórczości reżysera może wydać się niepotrzebnym ekscesem. Ciąg dalszy nastąpi – zostaliście ostrzeżeni. "
Wymarzony (2018),7,"Życie składa się z łąk i pól minowych. Mamy sprawdzić, czy zdołaliście odminować wasze łąki - mówi w jednej ze scen Lydie (Olivia Côte) - pracowniczka socjalna, która rozpatruje wnioski osób pragnących zostać zastępczymi rodzicami. Empatyczna i oddana sprawie kobieta zadaje kłam stereotypowi bezdusznej, zasłaniającej się przepisami urzędniczki. Nie ona jedna - niemal wszystkie jej koleżanki oraz koledzy po fachu wydają się aniołami zesłanymi na Ziemię, by czuwać nad niechcianymi, odtrąconymi dziećmi. Gdy trzeba, wejdą w rolę terapeuty i speca od zasobów ludzkich, wygłoszą inspirujący spicz, a nawet przeprowadzą śledztwo. Są filmy, po obejrzeniu których pragnie się zostać dziennikarzem śledczym albo lekarzem. Po seansie ""Wymarzonego"" prawdopodobnie przemknie Wam przez myśl, że miło byłoby zatrudnić się we francuskiej opiece społecznej.       Sandrine Kiberlain,  Gilles Lellouche,  Émilie Gavois-Kahn  Artémis ProductionsStudioCanalFrance 3 CinémaLes Productions du TrésorChi-Fou-Mi ProductionsFrance TélévisionsTaxshelter. beCanal+ FranceCiné+Be TV  Utwór Jeanne Herry obrazuje funkcjonowanie instytucji na przykładzie malutkiego Theo. Chłopczyk został porzucony tuż po porodzie przez matkę-studentkę, której nie było po drodze z macierzyństwem. Maluszek nie ma się czego obawiać - sztab specjalistów stanie na rzęsach, by znaleźć mu nowych, jak najlepszych opiekunów. Scenariusz filmu został  skonstruowany z trzech równoległych wątków. Bohaterem pierwszego jest Jean (Gilles Lellouche) - tymczasowy rodzic zastępczy który do momentu zakończenia całej procedury będzie zajmował się dzieckiem. Drugą nitkę fabularną poświęcono urzędnikom prowadzającym ""casting"" na nową mamę i tatę dla Theo. Ostatnim ogniwem ekranowego łańcuszka nadziei jest Alice (świetna Élodie Bouchez) - rozwódka od lat starająca się bezskutecznie o adopcję.   Po ""Wymarzonym"" łatwo jest się przejechać. Oglądany z polskiej perspektywy film wydaje się fantazją rozgrywającą się w alternatywnej rzeczywistości, w której nikomu nie brakuje pieniędzy, wolnego czasu oraz dobrej woli, a opieka nad noworodkiem dostarcza głównie wzruszeń i radości. Dramaty dorosłych bohaterów są tu sportretowane raczej naskórkowo: ktoś czuje się wypalony, ktoś inny zakochał się nieszczęśliwie albo boi się wykonać pierwszy krok  w kierunku osoby, którą jest zauroczony. Wszystkie te problemy szybko schodzą jednak na bok, gdy tylko niewinną twarzyczkę Theo rozświetla uśmiech.       Sandrine Kiberlain,  Gilles Lellouche  Artémis ProductionsStudioCanalFrance 3 CinémaLes Productions du TrésorChi-Fou-Mi ProductionsFrance TélévisionsTaxshelter. beCanal+ FranceCiné+Be TV  Jean-Luc Godard zwykł mawiać, że wszystko, czego potrzeba do nakręcenia dobrego filmu,  to broń i dziewczyna. Jego rodaczka Herry podbija stawkę: jej do przykucia widzów do ekranu na półtorej godziny wystarczy słodki bobas. W dziele Francuzki nie znajdziecie ani pogłębionych portretów psychologicznych, ani misternie skonstruowanej, zaskakującej historii. Siłą ""Wymarzonego"" są - przepraszam za banał - emocje. Rozdziera scena, gdy matka Theo opuszcza szpital bez słowa pożegnania. Roztkliwiają momenty, w których reżyserka pokazuje rodzącą się więź między noworodkiem i Jeanem. Podziw wzbudza to, z jakim szacunkiem i powagą dorośli zwracają się do małego człowieka, by wytłumaczyć mu jego skomplikowaną sytuację.       Gilles Lellouche,  Élodie Bouchez  Artémis ProductionsStudioCanalFrance 3 CinémaLes Productions du TrésorChi-Fou-Mi ProductionsFrance TélévisionsTaxshelter. beCanal+ FranceCiné+Be TV  Jest w filmie Herry scena, w której Alice - zarabiająca na życie jako lektorka audiodeskrypcji w teatrze - na skutek problemów technicznych nie może odczytać z kartki przygotowanego tekstu. Na początku wpada w panikę, ale po chwili własnymi słowami zaczyna relacjonować niewidomym gościom zachowanie postaci na scenie. W całej sytuacji nietrudno dostrzec metaforę wyzwań, jakie już wkrótce staną przed bohaterką. Rodzicielstwa będącego nieustannym zarządzaniem kryzysem nie można przecież nauczyć się z żadnego poradnika. Jedyny scenariusz na życie to wielka improwizacja. "
Asako. Dzień i noc (2018),5,"""Asako. Dzień i noc"" nie jest filmem dla romantyków. Japoński reżyser Ryûsuke Hamaguchi, posiłkując się powieścią Tomoki Shibasaki, opowiada bowiem o ""genie śmierci"", jaki zawarty jest w każdej relacji miłosnej, i o tym, że sami nosimy w sobie ziarna przyszłych tragedii.       Masahiro Higashide,  Erika Karata  Nagoya Broadcasting Network (NBN)Comme des CinémasElephant HouseBitters EndC&I Entertainment Bohaterką filmu jest Asako (Erika Karata). Kiedy poznajemy ją po raz pierwszy, jest młodą dziewczyną mieszkającą w Osace, która zakochała się w pięknym i enigmatycznym Baku (Masahiro Higashide). Chłopak jest wolnym duchem. Zdarza mu się znikać bez wyjaśnienia, podążając za sobie tylko znanymi pragnieniami. A jednak Baku zakochał się w Asako i dla niej zatrzymał się w miejscu. Dziewczyna uwierzyła, że zdobyła coś bezcennego – stałość zmiennego Baku. Prawda uderza ją jednak jak grom z jasnego nieba. Pewnego dnia chłopak wychodzi do sklepu i już nie wraca.  Do Asako wracamy parę lat później. Młoda kobieta pracuje teraz w kawiarence w Tokio. Pewnego dnia los zetknie ją z Ryoheiem. To spotkanie jest również jak grom z jasnego nieba, ponieważ mężczyzna do złudzenia przypomina jej utraconą miłość. I choć Ryohei z charakteru nie przypomina w ogóle Baku, jego wygląd wystarczy, by Asako raz jeszcze ""złapała"" miłość. Problem w tym, że bohatera łaknie dawnego uczucia. Jest więc z Ryoheiem, ponieważ wciąż kocha Baku. Ale wspólne życie zadrwi z jej uczuć i udowodni raz na zawsze, że zmienność i stałość ludzkiego serca to dwie strony tej samej monety opłacającej tragedię, jaką jest miłość.       Masahiro Higashide,  Erika Karata  Nagoya Broadcasting Network (NBN)Comme des CinémasElephant HouseBitters EndC&I Entertainment  Hamaguchi stworzył opowieść do kontemplacji. Jego film przywodzi na myśl sztukę bonseki, tyle że dla niego materiałem do budowy obrazu były drobne epizody z życia bohaterów. Niektóre z nich mają charakter komediowy, inne przygnębiają. Jednak dopiero patrząc na nie całościowo, widz jest w stanie dostrzec stworzony przez reżysera obraz. Z tego też powodu ""Asako. Dzień i noc"" wymaga cierpliwości i dyscypliny. Pojedyncze sekwencje mogą męczyć, a nawet irytować. Sama główna bohaterka staje się interesująca stosunkowo późno. Jeżeli widzowie nie są na to wewnętrznie przygotowani, to film może okazać się rzeczą ponad ich siły.  Może dlatego ""Asako. Dzień i noc"" oddziałuje lepiej na umysł niż serce. Nie sposób nie docenić pomysłu na formę filmu. Można też podziwiać to, z jaką konsekwencją reżyser konstruuje misterną, choć zbudowaną na skromnej bazie środków materię opowieści o głębszej prawdzie na temat natury miłości. Niestety, zdarzają się w filmie momenty, w których czuć braki w opanowaniu filmowego rzemiosła. Kilkakrotnie Hamaguchi niepotrzebnie rozwleka opowieść, podczas gdy nad innymi elementami fabuły przeskakuje w ekspresowym tempie. ""Asako. Dzień i noc"" okazuje się więc jedynie arcydziełem potencjalnym, któremu nie dane było osiągnąć ostatecznej formy."
Gloria Bell (2018),7,"Z pięćdziesiątką na karku, dwójką odchowanych dzieci i stołkiem menadżerki w firmie ubezpieczeniowej Glorii Bell daleko do miana pierwszej emancypantki współczesnego kina. Pozory potrafią jednak mylić. Ta sama rozwódka wieczorami odwiedza klubowe parkiety, gdzie zza sowich okularów przykuwa spojrzenia podobnych jej singli, nocami wraca do wynajmowanego mieszkania, a rano przepędza kota przybłędę, tę mruczącą groźbę samotnej starości.       Julianne Moore  FilmNation EntertainmentFabula To jeszcze próba ucieczki czy już zagubienie? Frustracja, samotność, poczucie rozczarowania? A może, zwyczajnie, apetyt na życie pełne kolorów? Julianne Moore z reżyserską pomocą Sebastiána Lelio udaje się zmieścić wszystkie te stany, emocje i pragnienia na jednym portrecie. Subtelnie komediowa ""Gloria Bell"" pokazuje moment w życiu kobiety, kiedy burza hormonów już opadła, lecz ciało i duch nadal są pełne werwy. Kiedy wciąż chce się podrygiwać do muzyki, lecz w byle przypadku dostrzega się taniec śmierci. Czas niby wyleczył rany młodości, a już popędza; obiecuje nowy początek, lecz grozi coraz poważniejszym w skutkach zranieniem. Wyzwolenie to w przypadku Glorii nieco za duże słowo. Kobieta walczy o spójność własnego wizerunku – zgodność czynu z pragnieniem, jakiekolwiek by ono było. Gdy pozna Arnolda (John Turturro), rozwodnika o romantycznych zapędach, wówczas stereotypy wieku, rodzaj presji społecznej i ciążący łańcuch relacji rodzinnych dadzą się jej we znaki. Druga młodość to nie przelewki!       Julianne Moore  FilmNation EntertainmentFabula Kto pamięta ""Glorię"" sprzed sześciu lat, chilijsko-hiszpański oryginał tej historii z Pauliną Garcíą w roli 58-letniego wulkanu energii, ten zapyta: Po co? Biorąc przykład z Michaela Hanekego i przenosząc własny film na amerykański grunt, Sebastián Lelio kopiuje część dialogów, zachowuje tę samą strukturę, lecz neutralizuje obecny w pierwowzorze polityczny kontekst. Tym razem cel jest jednak inny: złożyć hołd odgrywającej tytułową rolę inicjatorce tego przedsięwzięcia, Julianne Moore. Niech o jakości jej występu świadczy moja na nią alergia – i tak nie pozwoliła mi oderwać od siebie wzroku! Zwykle odnoszę wrażenie, że w tej aktorce wszystko jest na wyrost: śmiech zbyt wylewny, ciotkowy uśmiech to przyklejony na siłę szablon, a płacz wykrzywia jej twarz w żywą karykaturę. Może brak mi emocjonalnej piątej klepki, lecz z tej (nadal irytującej!) kreacji odgaduję opowieść o niemocy uśmiechu i jego zbędnym nadmiarze, o dziwnej tajemnicy tkwiącej w matkach, żonach, wdowach, babciach. Choć między zbliżeniami a planem ogólnym to zawsze Gloria znajduje się w centrum kadru, a jej rutynowej codzienności poświęca się tu całą uwagę, to nigdy nie wiemy, ile jest w niej udawanego – życiowego, międzyludzkiego – kompromisu. Wprawdzie śpiewane przez nią hity z lat 70. i 80. świadczą o utknięciu w przeszłości, ale jej muzyczna podróż wstecz może też oznaczać radosną próbę odrodzenia się na nowo. Jeśli zaś mamy tu do czynienia ze zbyt głośno wykrzykującym emocje musicalem, to, znów, nie wiadomo z całą pewnością, czy słuchane przez Glorię utwory komentują jej nastrój, czy tylko go zagłuszają.       Julianne Moore  FilmNation EntertainmentFabula Poza duchem jest jeszcze ciało. Sebastián Lelio, twórca nagrodzonej Oscarem ""Fantastycznej kobiety"", znów z czułością przygląda się pierwszoplanowej aktorce. Reżyser rezygnuje ze słów opisujących fizyczność, zamiast tego opowiada o niej samą tylko kamerą. Podkreśla naturalne piękno Moore, wciąż dostrzegając w niej godną namysłu seksualność. Jak w scenie łóżkowej po seksie, gdy Gloria dzieli się z Arnoldem ciekawostką o nieustannie odnawiających się komórkach ludzkiego ciała. ""Jesteśmy znacznie młodsi, niż się nam wydaje"", sugeruje. Niewymuszona nagość Moore stanowi chodzące świadectwo tego pomysłu: miękka gładkość ciała pozwala się nim zachwycić, jego bladość i brak młodzieńczej sprężystości nie zakłamuje upływu czasu. ""Gloria Bell"" to taki właśnie film, w którym bohaterka zamiast patrzeć w kalendarz, zadręczać się i wzbudzać naszą litość, woli dać się podziwiać w czynie, wśród małych klęsk i prozaicznych sukcesów. Jej radość bez daty ważności i powaga, do której dojrzeje, wzbudza coś w rodzaju szacunku. A może nawet zazdrości."
Nasze zmagania (2018),5,"Pocałunki skradzione nad kubkiem kawy zaparzonej o świcie to jedyne chwile bliskości między Laurą a Oliverem, młodym małżeństwem, któremu namiętność zastąpiło zmęczenie, a miłość przysłoniły obowiązki i rutyna. On całą swoją uwagę poświęca firmie: jest gorliwym pracownikiem i zaangażowanym działaczem związków zawodowych. Ona zajmuje się domem i dziećmi, a w ""wolnym czasie"" dorabia jeszcze jako ekspedientka w sklepie odzieżowym. Ich uczucie gaśnie – ale tylko jedna ze stron zdaje sobie z tego sprawę.       Romain Duris,  Lucie Debay  Les Films PelléasSavage FilmIota Production Gwałtowny zwrot w życiu całej rodziny wywoła decyzja Laury o opuszczeniu męża i dzieci. Kobieta ucieka w milczeniu; pewnego dnia po prostu zabiera swoje rzeczy i znika. Priorytety Olivera ulegają przetasowaniu, mężczyzna musi szybko zapanować nad niespodziewanym chaosem, który wywołuje zniknięcie żony. Karmienie i ubieranie dzieci, odrabianie lekcji, wizyty u lekarzy, małe codzienne rytuały – życie, które toczyło się do tej pory w cieniu żony, gwałtownie materializuje się listą dodatkowych obowiązków. Mężczyzna może liczyć na pomoc matki i siostry, które, co ciekawe, są niezwykle wyrozumiałe wobec Laury. ""Też chciałam od was uciec"" – mówi matka do Olivera, wypominając mu, że popełnia błędy ojca, a siostra dodaje: ""Laura była smutna, nie czuła się dobrze, musi nabrać dystansu, ale na pewno wróci"".  ""Ona wróci! Przecież żadna matka nie zostawia swoich dzieci"" – to zdanie, powtarzające się w rozmowach, doskonale odzwierciedla społeczną wiarę w słuszność tradycyjnego modelu rodziny, w którym kobieta jest przede wszystkim matką. Choć system zmienia się, wciąż zbyt wiele jest kobiet, które nie miały wyboru, na jakich zasadach chcą tworzyć dom. Do tej pory niewiele było filmów, które dawałyby głos takim kobietom – niepotrafiącym unieść na swoich barkach forsowanego społecznie patriarchatu, czującym opresję systemu. Guillaume Senez podchodzi do tematu przewrotnie: jego bohaterka milczy, a jednak nie mamy wątpliwości co do jej sprzeciwu, wypalenia i chęci ucieczki. Czujemy też, że ten krok wiele ją kosztuje. Milcząca dymisja Laury – cichej, posłusznej, wrażliwej – to podważenie statusu quo, który do tej pory był uważany za naturalny. ""Nasze zmagania"" to w swoich najlepszych momentach film o rozpuszczaniu skostniałych struktur społecznych, nawet kosztem cierpienia najbliższych.         Lena Girard Voss,  Romain Duris,  Basile Grunberger  Les Films PelléasSavage FilmIota Production Świadoma, dobrowolna ucieczka matki to wciąż temat tabu – to ojciec zwykle ""odchodzi"", ""opuszcza"", ""zostawia"", a po pewnym czasie otrzymuje z tego jeszcze społeczne rozgrzeszenie. W przypadku matek sytuacja wygląda zupełnie inaczej: kobiety są zobowiązane, by trwać przy rodzinie pomimo trudności, są jej mitem założycielskim i spoiwem. Reżyser oswaja społeczne tabu i przesuwa granicę tego, co ""wolno"" kobietom, nie pozwalając na pochopny osąd bohaterki. Scenariusz narzuca widzowi perspektywę zdezorientowanego męża, co jest zresztą zabiegiem bardzo udanym, bo napięcie i dyskomfort, wynikające z braku znajomości motywów Laury, są jedynym fabularnym nośnikiem filmu. Reżyserowi udaje się utrzymać balans pomiędzy oskarżeniami płynącymi z ust zranionych bliskich a racjonalizacją całego zdarzenia i próbami zrozumienia wyboru kobiety.  Po kilku tygodniach koślawego przystosowywania się do nowych zasad, rodzina z ojcem za sterem zaczyna wychodzić na prostą – dzieci szybko przystosowują się do nowych obowiązków, a Oliver na dobre oswaja się ze swoją podwójną rolą. Pomimo zacieśniających się rodzinnych więzi, na psychice dzieci zaczynają pojawiać się tąpnięcia, które tylko wspólnie będą w stanie przezwyciężyć. Kryzysy mają uzdrawiającą moc, a końcowe ujęcie, choć nie przynosi odpowiedzi na pytanie, w jakim kształcie będzie w przyszłości funkcjonować ich rodzina, daje nadzieję na przetrwanie każdej możliwej sytuacji.        Romain Duris,  Lætitia Dosch  Les Films PelléasSavage FilmIota Production ""Nasze zmagania"" mogłyby być solidnym dramatem rodzinnym, jednak film wpada w sidła własnych ambicji. Reżyser mnoży wątki poboczne, którymi mógłby obdzielić cztery kolejne projekty: jest i o nierówności społecznej, wyzysku w pracy, samobójstwie z powodu trudnej sytuacji ekonomicznej, paraliżującej samotności, nieprzepracowanych problemach rodzinnych. Prostota zaczyna pobrzmiewać banałem, a stężenie emocji ulega znacznemu rozcieńczeniu. Reżyser wkłada na barki jednej rodziny wiele naprawdę ważnych i palących społecznych problemów, ale żaden z nich nie wybrzmiewa wystarczająco czysto i dźwięcznie, by widz mógł się nad nim zatrzymać. Senez gra w jednej drużynie z braćmi Dardenne i Kenem Loachem, ale brakuje mu ich talentu i doświadczenia. Kiedy reżyser wychodzi poza ramy opowieści o butwiejącym patriarchacie i uczuciu korodującym w codziennym milczeniu, ""Nasze zmagania"" zaczynają dłużyć się i nudzić.  Problem braku pomysłu na to, jak dalej ""ograć"" poczucie braku i straty, odbija się również na konstrukcji postaci – wszystkie poboczne wątki i rozmowy teoretycznie niezwiązane z centralnym problemem filmu powinny pogłębiać rysy bohaterów, w rzeczywistości jednak sprawiają wrażenie wytrącania czasu i odciągają uwagę od emocji tlących się pod skórą. Widzowie tracą więź z bohaterami, a ""nasze zmagania"" stają się ""ich zmaganiami"". Choć film otrzymał nominację do Cezara 2019 w kategorii najlepszy film zagraniczny, rywalizując m.in. z ""Zimną wojną"", ""Trzema billboardami za Ebbing, Missouri"" i ""Złodziejaszkami"", popełnia najgorsze błędy większości współczesnych filmów francuskich: próbuje tworzyć kino zaangażowane społecznie, ale zamiast zamierzonej subtelności oferuje zdarte klisze. Ulatuje to, co pomiędzy słowami – emocje, za które kochamy kino. "
Matthias i Maxime (2019),7,"""Twoja stara jest tak gruba, że jej Patronusem jest Burger King!"". ""A Twoja tak gruba, że swojego Patronusa"" zjadła!"". Flawless victory, można się rozejść. Podkulić ogon, pogrzebać w śmietniku popkultury i przerzucić się na inny temat: ""Grę o tron"", ""Dragonball Z"", ewentualnie zapomnianą ""Inwazję barbarzyńców"". Zawsze powtarzałem, że poezja kuchennych rozmów to jeden z największych plusów kina Xaviera Dolana.   Kanadyjczyk jest dziś jeszcze uważniej wsłuchany w dialog ludzi przekraczających trzydziestkę, którzy desperacko chcieliby ocalić w sobie dzieciaka. Po jednym wątpliwym sukcesie (""To tylko koniec świata"") i jednej druzgocącej porażce (""Death and Life of John F. Donovan"") może również – świadomie bądź nie – dzielić swoją karierę na rozdziały i dyskutować sam ze sobą. Jego nowy film nie jest wzniesiony wokół imponującego konceptu, nie bierze się za bary ze śmiercią, nie próbuje też zdiagnozować chorób trawiących współczesną cywilizację. Jest jednak najlepszym dowodem na to, że w sztuce warto czasem wrzucić wsteczny bieg. Bywa, że szybciej dotrzemy do celu.   Specjaliści od Patronusów to paczka dobrych znajomych. Są wśród nich Matthias (Gabriel D'Almeida Freitas) i Maxine (w tej roli sam Dolan), kumple z dwudziestoletnim stażem. Chociaż nigdy nie zastanawiali się, co właściwie zdefiniowało ich przyjaźń, moment deziluzji jest tuż za rogiem: podczas wypadu za miasto biorą udział w chałupniczym filmowym projekcie, w ramach którego muszą pocałować się przed kamerą. Kiedy ich usta mają się zetknąć, Dolan wyciemnia ekran. Że co? Kto w ogóle wyciemnia ekran w XXI wieku?   To, co początkowo sprawia wrażenie taniego chwytu (gdzie tam wyciemnienie ekranu do jego rozciągnięcia w jednym z poprzednich filmów Dolana), okazuje się w konsekwencji całkiem inteligentnym zabiegiem formalnym. Staje się też kluczowe dla zrozumienia historii Matthiasa i Maxime. Nie tylko my bowiem żyjemy w niewiedzy. Bohaterowie również nie są pewni, co się właściwie wydarzyło. W przeszłości już się pocałowali, lecz tamten pocałunek znaczył dla każdego z nich coś zupełnie innego. Co oznacza po latach? Dreszcz podniecenia? Iskrę prawdziwej miłości?   Dolan celowo zwleka z odpowiedzią na to pytanie. Rozsmakowuje się w prostej historii dwóch facetów u progu dorosłości – niepewnych swojego ciała, uwikłanych w nienazwane relacje, przerażonych światem za oknem. Jeden dostaje pracę w firmie swojego ojca, drugi niedługo wyrywa korzenie i odlatuje do Australii. Narzucona przez ten wątek rama czasowa kojarzy się może z komedią romantyczną, lecz reżyserowi raczej to nie przeszkadza – tworzy z podobnych, gatunkowych elementów szerszy, pokoleniowy portret.   Dzięki kameralnemu nastrojowi, świetnie napisanym dialogom, mało ekstrawaganckiej jak na Dolana ścieżce dźwiękowej oraz doskonale poprowadzonej, młodej obsadzie, film ogląda się trochę jak samokrytykę reżysera. Nie mam nic przeciwko. Jeśli w takim tempie będzie zaliczał przystanki na drodze do panteonu klasyków, trafi tam, zanim znudzą się dowcipy o czyichś starych.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Portret kobiety w ogniu (2019),8,"Jak myślicie, dlaczego opuszczający czeluście Tartaru Orfeusz obejrzał się za Eurydyką? Czyżby nie wiedział, że zobaczy ją po raz ostatni? Zrobił to z powodu bezbrzeżnej głupoty? Chciał sprawdzić, czy Hades blefuje? A może od samej miłości ważniejsze było dla niego wyobrażenie o niej; świadomość, że życie wspomnieniem wiecznie młodej, pięknej i szczęśliwej ukochanej to lepszy interes niż pęd ku starości i nieuchronnej śmierci? Zdania są podzielone.   Francuska minimalistka Celine Sciamma (""Nazywam się Cukinia"", ""Lilie wodne"") nie bez powodu umieszcza w centrum swojego filmu właśnie grecki mit. ""Portret dziewczyny w ogniu"" to bowiem zadane donośnym głosem pytanie o definicję miłości: czy tak naprawdę jest sumą nadziei, oczekiwań i wyobrażeń? Afektem wobec kogoś, kto tak naprawdę istnieje tylko w naszej głowie?   Rzecz dzieje się w XVIII wieku w Bretonii. Bogata szlachcianka (Valeria Golino) zatrudnia opiekunkę dla swojej pięknej córki Heloise (Adele Haenel). Dziewczyna pozostaje w żałobie po śmierci siostry, lecz najęta w celu dotrzymywania jej towarzystwa Marianne (Noemie Merlant) skrywa własną tajemnicę: tak naprawdę jest wyemancypowaną malarką, zatrudnioną przez matronę do namalowania portretu córki. Sęk w tym, że obraz nie powstaje ani dla estetycznej przyjemności dziewczyny, ani w celu ukojenia jej zbolałego serca. Jest natomiast częścią posagu dla bogatego kawalera z Mediolanu. A że Heloise nie pali się do ustawionego małżeństwa i o całej intrydze wiedzieć nie może, Marianne musi odtwarzać wizerunek towarzyszki z pamięci. Chłonie więc język jej ciała, podpatruje gesty i zagląda głęboko w oczy, co Helosie bierze za rozkwitające uczucie. Czy jednak jedno wyklucza drugie?    Zaludniona prawie wyłącznie przez kobiety, filmowa rzeczywistość Sciammy rozszerza się coraz bardziej. Zagarnia też kolejne języki i gatunki filmowe. Ciekawe, że ""Portret..."" to kolejny po ""Faworycie"" Yorghosa Lanthimosa oraz ""Na pokuszenie"" Sofii Coppoli film, który wpisuje feministyczną narrację w strukturę filmu kostiumowego. Jest coś rebelianckiego i subwersywnego w takim postawieniu sprawy – za krępujący kobiece ruchy gorset konwenansu odpowiadają przecież głównie mężczyźni. Zaś Sciamma wywraca tę historię na lewą stronę z perwersyjną frajdą. Haenel i Merlant są w swoich rolach wyborne, z kolei kontrast pomiędzy ich fizycznością i wrażliwością buduje kluczowe, emocjonalne napięcie filmu. Zwłaszcza gdy w toku akcji jeden fabularny twist zamieni ekranowe love story w opowieść o samej definicji ""kobiecego"" spojrzenia na sztukę. Jeśli nie dostrzegacie różnicy, Sciamma wskaże ją bez protekcjonalnego tonu.   Choć jej film wykazuje powinowactwo z melodramatami, bliżej mu zdecydowanie do thrillera, w którym zmiany punktów widzenia odsłaniają kolejne sensy. Tytułowy portret (ok, jeden z portretów) też wyglądałby lepiej w piwniczce Doriana Graya niż w Muzeum Książąt Czartoryskich. Widzimy na nim Heloise na tle nieprzeniknionej otchłani, w czarnej sukni z białymi falbanami, która powoli zajmuje się ogniem. Metafora uczucia zajmującego ciało i duszę? Emancypacja i samozapłon dobrej, ułożonej panny? A może powtórka z Eurydyki i Orfeusza? Tak czy siak, nie wpatrujcie się zbyt długo. "
Parasite (2019),9,"Celuloidowa pożywka dla oczu, serca i rozumu? Jest! Obrazy twarzy zastygłych w przerażeniu, ekscytacji lub zdziwieniu? Są! Rodzina jako azyl, ale i popękany fundament egzystencji? Jak najbardziej. Nie regulujcie odbiorników: Koreańczyk Bong Joon-ho może być najzdolniejszym spadkobiercą filmowego dziedzictwa Stevena Spielberga. Jasne, teoretycznie mnóstwo ich dzieli. Lecz gdzieś pod spodem pulsuje ta sama narracyjna energia. A także przeświadczenie, że kino może jednocześnie dawać frajdę i nie zostawiać nas z pustą głową.   Bong ma dziwaczną filmografię. Jest w niej monster movie skrzyżowany z dramatem rodzinnym, opowieść o zmutowanej świni skrzyżowana z ekologicznym traktatem, kino akcji podszyte twardą fantastyką oraz czarny jak smoła, demaskatorski kryminał. Filmy sklejone z najróżniejszych konwencji, gatunkowo niejednorodne, lecz nieodmiennie – z autorskim stempelkiem. ""Parasite"" nie pasuje do nich tylko pozornie – w końcu będąc świadkami takiej kariery, mogliśmy spodziewać się wszystkiego, nawet opowieści o wielkomiejskiej biedocie ""pasożytującej"" na organizmie klasy uprzywilejowanej.    Członkowie ekranowej familii patrzą na świat z poziomu rynsztoka. To nie metafora – mieszkają w prowizorycznej piwnicy, skąd przez lufcik obserwują buty dostawców, właścicieli lokalnych sklepów oraz obsikujących mury pijaczków. Internet podkradają sąsiadom, karaluchy eksterminują przy okazji miejskiej deratyzacji, a w ramach odpłatnego zajęcia składają – zazwyczaj niedbale – kartony do pizzy. Wszystko zmienia się w momencie, gdy najmłodszy z nich (Woo Sik-Choi), dostaje posadę korepetytora córki bogatego małżeństwa. Obserwując artystyczne próby ich drugiego dziecka, chłopak błyskawicznie instaluje w domu pracodawców swoją siostrę (So-dam Park). Ta z kolei, bezbłędnie odgrywając rolę dziecięcego psychologa oraz dystyngowanej absolwentki prestiżowej uczelni, powoli zaczyna obmyślać plan podmiany nadwornego szofera bogaczy na swojego bezrobotnego ojca (Kang-ho Song)... Widzicie już, jak działa ""łańcuszek"" i dokąd to wszystko zmierza? Cóż, dam sobie rękę uciąć, że nie macie pojęcia.   Bong rozpoczyna swój film nieco przestylizowaną, neorealistyczną z ducha opowieścią o ""szlachetności w biedzie"". Sympatyczni bohaterowie mają kąt ciasny, ale własny i wcale nie sprawiają wrażenie cynicznych graczy – czasem ktoś kogoś obrazi, podniesie ton, trzaśnie drzwiami, wszystko zostaje w rodzinie. Wraz z rozwojem intrygi domyślamy się jednak, że to postacie raczej z farsy niż ze społecznego dramatu – zwłaszcza gdy z uśmiechem na twarzach oraz bezwzględną determinacją zaczynają odhaczać kolejne punkty swojego planu. Od ciepłej humoreski, przez lekką satyrę, droga wiedzie wprost na terytorium thrillera. Tym razem Bong nie potrzebuje ani potwora z bagien, ani sadystycznego mordercy, żeby zepchnąć nas na krawędź fotela. Wiemy przecież doskonale, że ekonomiczne dysproporcje bywają zapalnikiem najbardziej przerażających historii.   Narracyjnie i formalnie to bodaj najbardziej wyrafinowany z jego filmów. Otwieranie kolejnych szkatułek sprawia mnóstwo frajdy, znajdziecie w nich czarny humor, grozę, dramat, tragedię, makabreskę, słowem – wszystko, czego tylko sobie życzycie. Zaś elegancka forma jest do tych szkatułek kluczem, bezbłędnie osadza nas w kolejnych konwencjach. Dla przykładu sposób, w jaki twórca kontrastuje świat slumsów z wnętrzami nowoczesnego domu na przedmieściach (ergo – dwie odseparowane gospodarczym murem rzeczywistości), budzi mój najszczerszy podziw. Dostosowuje nie tylko wewnątrzkadrową kompozycję, ale też rytm, tempo, sposób montażu, a nawet efektowne ornamenty w rodzaju zwolnionego tempa. Szukając wizualnego ekwiwalentu dla stale zmieniającej się sytuacji bohaterów, wędruje od jednej ""oswojonej"" estetyki do drugiej. I tak też obcuje się z ""The Parasite"" – każdy cukierek jest pyszniejszy od poprzedniego, nawet gdy w torebce zostają już tylko kamyki. "
Pewnego razu... w Hollywood (2019),9,"Pamiętacie kaskadera Mike'a, psychopatycznego mordercę kobiet oraz czarującego aforystę z innego filmu Quentina Tarantino? Otóż kaskader Mike siedział w jednej z teksańskich knajp nad miską tacos i wspominał złote lata, kiedy to ryzykował życiem w imię cudzej sławy. Dla lgnących do niego dziewcząt pytanie o szlagiery kina akcji z lat 70. było jednak retoryczne (""Czy wy w ogóle macie pojęcie, o czym mówię?"" – pytał). Ulepiony z tej samej gliny kaskader Cliff (Brad Pitt) jeszcze nie drży przed podobnym losem, lecz starość już puka do jego przyczepy. Na autostradzie lubi wcisnąć gaz do dechy, lecz w życiu wozi się na jałowym biegu – z dala od reflektorów Hollywood, pod rękę z przebrzmiałą gwiazdą telewizyjnych westernów, Rickiem Daltonem (Leonardo DiCaprio). Ten ostatni, choć zapracował na willę z basenem i zajął nie najgorsze miejsce w masowej wyobraźni, przekracza właśnie smugę cienia. Obaj muszą ratować swoją karierę. Obaj potrzebują spektakularnego sukcesu. I obaj wyglądają, jakby dawno temu pogrzebali na to szanse.  Nie bez przyczyny Tarantino rozpoczyna swój film montażem równoległym – podczas gdy Rick i Cliff ruszają cadillakiem w swoją odyseję, do Ameryki przylatuje Roman Polański (Rafał Zawierucha) wraz ze swoją młodziutką żoną, Sharon Tate (Margot Robbie). I choć Tate nie odgrywa w intrydze kluczowej roli, jej losy pozostają interesującym kontrapunktem dla perypetii głównych bohaterów. Nie tylko z powodu ponurej kody, którą dopisało życie, lecz przede wszystkim z powodu ekranowego blasku Robbie, w którym reżyser zaklina całą prawdę o Hollywood. Niepozorna scena, w której Tate wybiera się do kina i ogląda samą siebie w ""The Wrecking Crew"" z Deanem Martinem, wydaje się kluczowa. To zwieńczenie długiej sekwencji jej spaceru po hollywoodzkim bulwarze, a następnie gagu, w którym wschodząca gwiazdeczka nie zostaje rozpoznana przez obsługę kina. Kiedy jednak gasną światła, a projektor zaczyna terkotać, sprawy przybierają poważny obrót: na twarzy Robbie zostaje odmalowana cała emocjonalna trajektoria wyświetlanego filmu. Czy to jest właśnie sekret Fabryki Snów? – pyta reżyser. Nawet jeśli czasem produkuje ona koszmary, być może nieśmiertelność jest warta każdej ceny?   No właśnie: jest, czy nie jest? Dla niektórych autorów byłoby za wcześnie na odpowiedź. Ale nie dla Tarantino, który miłość do kina zamienił w mit założycielski swojej twórczości i zbudował na jego bazie prywatne, filmowe uniwersum. Dotąd tylko raz adaptował cudzy tekst: powieść ""Rum Punch"" Elmore'a Leonarda stała się filmową ""Jackie Brown"". A ja zawsze miałem mu za złe, że nie szukając wsparcia w literaturze, odbija się od luster, błądzi w repozytorium popkultury, że metatekstowe igraszki są dla niego punktem dojścia, zaś miraże wydają się ważniejsze niż bohaterowie z krwi i kości. Ale cóż mogę powiedzieć, skoro pod względem nastroju oraz rysunku bohaterów nowemu filmowi najbliżej właśnie do ""Jackie Brown"" – obrazu niedocenionego, nawet przez samego autora. To opowieść o ludziach, którzy zawsze robią krok do przodu i dwa kroki wstecz, furiatach oraz melancholikach powoli spychanych na margines. Zaś im wyraźniej Tarantino rysuje satyryczny obraz epoki – pyszne epizody dostają tu m.in. Bruce Lee, Steve McQueen oraz grany z fenomenalną lekkością przez Ala Pacino producent Marvin Schwartz – tym łatwiej dostrzegamy w Cliffie i Ricku zapomnianych bohaterów swojego czasu. Jasne, reżyser traktuje ich z firmową ironią i dystansem. Lecz podobnie jak kaskader Mike, pozostaje czułym strażnikiem pamięci o nich.  Biorąc pod uwagę, jak mocno ikonografia kina przełomu lat 60. i 70. wpłynęła na dotychczasową twórczość Tarantino, dziwi mnie, że dopiero teraz wysiadł z wehikułu czasu w erze Wodnika. Buszowanie po fonotekach w poszukiwaniu muzyki oraz cytowanie klasyków kina eksploatacji to jednak inna para kaloszy niż hołd poprzez drobiazgową rekonstrukcję zapomnianego świata. I cóż to jest za świat! Polityczno-społeczne niepokoje zostają wyrażone niemal mimochodem, słychać je w kapitalnie dobranych piosenkach, pojawiają się pomiędzy wierszami dialogów, dostrzeżecie je na plakatach, szyldach i transparentach, wyczytacie je z frustracji malującej się na twarzach Brada Pitta i Leonardo DiCaprio (są świetni, jeśli jeszcze macie wątpliwości). Zaś moment, w którym na scenę wkracza formująca się dopiero sekta Mansona, to jeden z najpiękniejszych popisów stylizacji oraz dramaturgii w całej karierze reżysera.  Skoro już jesteśmy przy Mansonie - pytanie o to, czy podejmując wątek masowego mordu w domu Polańskiego, Tarantino zachowuje się jak słoń w składzie porcelany, jest bardziej kłopotliwe niż myślicie. Powiedzmy tajemniczo, że wpisuje tę tragiczną historię w odwieczny dyskurs o przemocy na kinowym ekranie. Powiedzmy, że robi to inteligentnie i że nie po raz pierwszy w tak bezpośredni sposób tematyzuje naszą fascynację ekranową jatką. Więcej mówić nie wypada. ""Pewnego razu... w Hollywood"" może być traktowane jako opowieść o końcu niewinności, świadectwo wiary w nieśmiertelność kina, albo oznaka strachu przed stępiającą reżyserski pazur starością. Ale to przede wszystkim film Quentina Tarantino – sami wiecie, że jest czymś o wiele lepszym."
Frankie (2019),5,"""Ludzie czasem nie widzą tego, co dzieje się tuż przed ich oczyma"" - zapewnia bohaterka nowego filmu Iry Sachsa. Cóż, święte słowa. Ian (Ariyon Bakare) nie widzi na przykład, że jego żona Sylvia (Vinette Robinson) już go nie kocha. Gary (Greg Kinnear) nie dostrzega, że jego dziewczyna Irene (Marisa Tomei) nie kochała go nigdy. Jimmy (Brendan Gleeson), mąż tytułowej Frankie (Isabelle Huppert), nie dopuszcza z kolei do wiadomości, że kobieta powoli żegna się ze światem. I choć wszyscy obchodzą się z miłością jak dziecko z zapałkami, celuloid raczej z tego powodu nie płonie.  Sachs - znany dotąd głównie z nowojorskich rapsodii o ciężkim życiu we dwoje i jeszcze cięższej samotności - zabrał tym razem kamerę do słonecznej Portugalii. Wypuścił swoich bohaterów na uliczki przepięknej Sintry, nakazał im dreptać po bruku, podziwiać zabytki, a przy okazji prowadzić rozmowy o Erosie i Tanatosie. Skojarzenia z późnym Allenem będą na miejscu, co w przypadku Sachsa jest jednak obelgą - zwłaszcza, że trudno posądzić go o to, by grzązł dotąd w melodramatycznych koleinach i kleił swoje filmy z autocytatów. Filmowa rodzina buja się po pięknie sfilmowanych miejscach, jej członkowie teoretycznie mówią i robią interesujące rzeczy. Tyle że reżyser nie potrafi nadać tym słowom i czynom jakiejkolwiek wagi. Wszyscy są tu ledwie aneksem do samej Frankie, postaci raczej nieciekawej, dwuwymiarowej, która - gdyby nie trawiąca ją śmiertelna choroba - byłaby wdzięcznym obiektem satyry na tzw. ""wysoką sztukę"".  Kobietę widzimy po raz pierwszy, gdy kąpie się nago w hotelowym basenie, a na ostrzeżenie o paparazzich odpowiada: ""Spokojnie, jestem fotogeniczna"". Jeśli dodacie do tego fakt, iż z nieznośną, autoironiczną manierą gra ją Isabelle Huppert, wszystko staje się jasne: Frankie to raczej efektowna figura niż pełnokrwista postać; fantazja o wielkiej gwieździe kina, która musi skonfrontować się z własną śmiertelnością. Scena, w której zostaje zaproszona przez lokalną fankę na urodziny, ma w sobie mnóstwo emocjonalnej prawdy: Huppert to wciąż jedna z niewielu aktorek, która pojedynczym spojrzeniem potrafi zaakcentować frustrację i kurtuazję, zażenowanie i świadomość konwenansu. Lecz podobnych scen jest jak na lekarstwo. Dominują raczej te, w których odstawia francuską wersję Glorii Swanson z ""Bulwaru zachodzącego słońca"".  Sachs ma ucho do dialogów, jego wyobraźnia produkuje zabawne, absurdalne miniatury, a hollywoodzcy profesjonaliści dają z siebie dokładnie tyle, na ile się umówili. No i nic dziwnego, że z całej tej gadaniny układa się w końcu, by zacytować znajomego dziennikarza, ""mądra i ciepła opowieść o odchodzeniu"". I cóż, Sachs to faktycznie mądry facet. Będę się jednak upierał, że ciepła to nie to samo co letnia."
Młody Ahmed (2019),7,"Młody Ahmed (Idir Ben Addi) do niedawna grał w gry wideo i ganiał za piłką, lecz od tamtej pory wiele się zmieniło. Teraz obmywa się z nieczystości kilka razy dziennie, wolne chwile poświęca na studiowanie Koranu, a gdy wybija godzina, pada na kolana i wznosi modły do Allaha - ku przerażeniu matki i sióstr, znajomych i nieznajomych. Eskalacja jest błyskawiczna: indoktrynowany przez lokalnego imama, przekonany o słuszności dżihadu, chłopak chwyta za nóż i próbuje zasztyletować niewierną nauczycielkę arabskiego. A ponieważ film nakręcili empatyczni bracia Dardenne, dwukrotni laureaci Złotej Palmy, będziemy mieć sporo czasu, by zrozumieć, co kotłuje się się za jego niewinnymi, czarnymi oczyma. Prawda?  Otóż figa. Ahmed trafia położonego za miastem ośrodka resocjalizacyjnego, gdzie oporządza farmę, dogląda króliczków, a z czasem nawiązuję przyjaźń z córką właścicieli gospodarstwa. Emocjonalna reedukacja przebiega jednak podejrzanie gładko. Bohater wprawdzie spuszcza głowę, zapewniając wszystkich o swojej skrusze i gotowości do pokuty, lecz wciąż naciska na ponowne spotkanie z ofiarą, a w wolnych chwilach zamienia szczoteczkę do zębów w prowizoryczne ostrze. Ani przez chwilę nie mamy wrażenia, że nastolatek zawróci z obranej drogi - zanurzony w codziennych, religijnych rytuałach, z beznamiętną twarzą, przypomina raczej zafiksowanego na celu androida. I być może dlatego w nowym filmie twórców ""Rosetty"" i ""Dziecka"" pobrzmiewa fatalistyczny ton, którego nie słyszeliśmy od bardzo dawna.  Przypadek Ahmeda jest w filmie metaforą europejskiej bezsilności wobec radykalnego Islamu. Chociaż otaczający trzynastolatka pracownicy placówki znają się na rzeczy, psychologowie pracują na dwie zmiany, a matka chłopaka wylewa wodospady łez, jego fanatyzm jest w filmie przerażającą tajemnicą, zaś mur przekonań pozostaje nieskruszony. Na pytanie, czego potrzeba, by się przebić, twórcy reagują westchnieniem: gdybyśmy tylko to wiedzieli! Ostatecznie więc konfrontują jego gorliwą wiarę z czymś niewykształconym cywilizacyjnie, pierwotnym, czyli z instynktem przetrwania. Skutkiem jest rodzaj ten rodzaj gorzkiego, humanistycznego triumfu, który sprawia, że nie opuszczamy kina z przeświadczeniem o zmierzchu człowieczeństwa. Co najwyżej - o zmierzchu Europy.  Spokojny rytm, długie ujęcia, kamera zaglądająca bohaterom prosto w oczy - nihil novi, widzieliśmy to dziesiątki razy. Lecz rzadko kiedy bracia wykorzystywali podobne środki, by napędzić nam stracha (nie spodziewałem się również sceny o takiej dramaturgicznej intensywności, że mógłby jej pozazdrościć Michael Haneke) ""Mały Ahmed"" nie jest ich najlepszym filmem. Ani najważniejszym. Przypomina jednak o tym, że świata wykutego w ogniu bezprecedensowych aktów terroru nie da się zakląć w poręcznej narracji ""my kontra oni"". I z całą pewnością nie da się go zrozumieć."
La Gomera (2019),7,"Jeśli rumuńska nowa fala wciąż kojarzy Wam się z postkomunistycznym kacem, aborcją w mafijnym podziemiu, życiem na podsłuchu Securitate oraz kaskadami łez spływającymi do zlewu, najnowszy film jednego z ojców nurtu, Corneliu Porumboiu, będzie sporym zaskoczeniem. To gangsterska komedia z absurdalnym punktem wyjścia i jeszcze bardziej absurdalnym finałem. A zarazem niezwykle delikatna satyra na różnorakie formy zinstytucjonalizowanej hipokryzji.   Tytułowi ""gwizdacze"" nie gwiżdżą z własnej woli – gwiżdżą, żeby przeżyć, a przy okazji zgarnąć walizkę pełną forsy. El Silbo, język używany najczęściej przez rdzennych mieszkańców Wysp Kanaryjskich, to jeden z najbardziej utylitarnych dialektów hiszpańskiego, zwłaszcza w górzystych, trudno dostępnych regionach La Gamory. Kiedy niesie go echo, brzmi trochę jak śpiew ptaków, lecz Cristi (Vlad Ivanov), skorumpowany policjant z Bukaresztu, nie ma czasu, żeby rozckliwiać się nad anielskim brzmieniem. Przypływa na wyspę celem dobicia targu z mafijnym półświatkiem, zaś nauki el silbo pobiera pod okiem gangstera Tomy (Sergiu Costache) oraz tajemniczej femme fatale, Gildy (skojarzenia z klasyczną rolą Rity Hayworth nieprzypadkowe, w tej roli zjawiskowa, znana z ""Pentameronu"" Catrinel Marlon). Nie trzeba dodawać, iż żmudna edukacja to dopiero początek jego problemów.   W przeciwieństwie do poprzednich filmów Porumboiu (""12:08 na wschód od Bukaresztu"" czy ""Policjant, przymiotnik""), w których powolna ekspozycja oraz długie ujęcia narzucały spokojny, niemal melancholijny rytm, ""Whistlers"" od razu wprowadza nas w środek akcji. Reżyser miesza plany czasowe, zmienia perspektywy, zaplata kolejne nitki intrygi, dzieli film na poświęcone kolejnym graczom rozdziały. Jasne, nie pomylicie go z Tarantino czy Ritchiem (filmowi najbliżej do innej opowieści o wyliniałym gangsterze w ciepłych krajach, czyli ""Sexy Beast""), ale i sam Porumboiu kiepsko czułby się w butach epigona. Gatunkowa matryca, na którą nałożono surową inscenizację i niemal bezekspresyjne aktorstwo, rodzi ten rodzaj szlachetnego humoru, z którego reżyser słynie. Gwarantuję, że będziecie klaskać uszami, gdy bohater zacznie z pokerową twarzą testować swoje ""językowe"" umiejętności w zalesionej, ciągnącej się aż po horyzont kotlinie.   Każdy film, który rozpoczyna się kawałkiem ""The Passenger"" Iggy'ego Popa, ma u mnie spory kredyt zaufania. Porumboiu nie potrzebuje wiele czasu, by go spłacić. Wystarczy mu beznamiętne oblicze Ivanova, panorama skalistego krajobrazu oraz dosłownie kilka linijek dialogu, by zakreślić kontury filmowego świata. To rzeczywistość, w której echem odbija się dyktatura Caucescu i w której wciąż dostrzegamy długofalowe skutki transformacji – film jest zresztą nieformalnym sequelem mierzącego się z podobnymi problemami ""Policjanta…"".  Tym razem jednak bawimy się na całego – gwizdów po seansie nie usłyszycie. "
Ukryte życie (2019),7,"Terrence Malick może być żywym dowodem na istnienie równoległych rzeczywistości. Mimo szczerych chęci nie jestem w stanie uwierzyć, że człowiek, który medytację nad istotą wolności i wiary prowadził kiedyś z pozycji awangardzisty, pochodzi z tego samego świata, co autor taśmowych, wyzutych z narracyjnej energii diagnoz współczesności (albo ""wszystko, co wydarzyło się po Drzewie życia""). W ""A Hidden Life"" – powtórzę razem z canneńskim chórem – amerykański klasyk wraca do formy. A skoro wraca, to znów dmie w trąby jerychońskie: wolność i niewola, kryzys wiary i zmierzch cywiizacji, Bóg i Szatan, Bach i Hitler. To filmowa waga ciężka – ciężko kwestionować jej majestat i równie ciężko ją znieść.  Choć prolog utworu – z obietnicą historii opartej na faktach oraz montażem archiwaliów dokumentujących triumf III Rzeszy – wydaje się mylący, po chwili nie ma już wątpliwości, w czyjej głowie jesteśmy. Z mroków ekranu wyłaniają się odgłosy dzikiej przyrody, mężczyzna i kobieta recytują wersy o zmierzchu arkadyjskiego mitu, za chwilę też usłyszymy ""Pasję według św. Mateusza"" i zobaczymy pierwszą jazdę kamery wzdłuż wysokiej trawy. Za kanwę filmu służą losy Franza Jägerstättera (August Diehl), rolnika z anektowanej Austrii, który w czasach przymusowego poboru do wermachtu odmówił służby. Został za to przeciągnięty przez piekło, zaś po latach – uznany za męczennika i beatyfikowany przez Benedykta XVI. W filmie jest nie tyle symbolem jednostkowego oporu przeciw zbrodniczemu reżimowi, co uświeconym moralnym imperatywem. Poznajemy go w pierwszych latach wojny, gdy wiedzie sielskie życie u boku żony (rewelacyjna Valerie Pachner) i dzieci w wiosce Radegund – za ekspozycję służy tu piękna bukolika rodem z obrazów Poussina. Oczywiście, do raju powoli zakrada się zło. Najpierw prowokuje mieszkańców do nieufności i agresji wobec bohatera, później jego samego oplata mackami. A ponieważ sens chrystusowej ofiary jest dla Jägerstättera absolutny, w przeciwieństwie do sensów produkowanych przez nazistowską propagandę, bohater wbija nogi w ziemię i szykuje się na kolejne uderzenia.   Fakt, że Jägerstätter zainteresował właśnie Malicka, nie powinien dziwić. Jego historia prowokuje pytania esencjonalne dla twórczości mistrza: o definicję wiary, granice poświęcenia dla niedoskonałych oraz zinstytucjonalizowanych systemów wartości (ojczyzna, kościół, lokalna społeczność), wreszcie – o szlachetność cierpienia oraz pamięć pokoleń. Dziwi mnie jednak, jak łatwo poradził sobie z  polifonicznym światem, który otacza bohatera. Jak precyzyjnie odciął swój film od skomplikowanego – politycznie, moralnie, religijnie – kontekstu, który mógłby tłumaczyć zarówno bierność kleru, jak i niełatwe w moralnej ocenie zachowania prowincjonalnej wspólnoty. Jak oczywistym wyborem było dlań zbudowanie tej filmowej katedry wokół człowieka nadświadomego, dokonującego introspekcji na akord. Podobne ustawienie akcentów jest zrozumiałe z perspektywy Malickowskiej historiozofii oraz współczesnej oceny XX wieku, lecz jeśli pytacie, czy służy filmowi, mogę tylko rozłożyć ręce. Być może rzeczone uproszczenia i ""donośny głos proroka"" mają rację bytu w dzisiejszym świecie, w którym rozmaite totalitaryzmy znów szykują się do ataku, a kino jest najlepszym medium dystrybucji podobnych przestróg. Z drugiej strony, ""A Hidden Life"" nie sprawia wrażenia obrazu, który miałby szansę zdetronizować ""Avengers"".   Wbrew pozorom, nowe dzieło Malicka nie różni się pod względem narracyjnej metody od paru poprzednich filmów. Reżyser wciąż pokazuje swoich bohaterów jako niebiańskie istoty uwikłane w wieczną psychomachię, analizujące swoje związki z Bogiem i ze światem za oknem. Nie bez powodu istotnym środkiem stylistycznym są tutaj ""podszepty świadomości"", głosy z offu nałożone na wyciszone strzępki dialogów. Nie bez przyczyny również potężne partie filmu zachowują epistolarny charakter – w momencie, gdy bohater udaje się na spotkanie z przeznaczeniem, to naturalna kontynuacja monologów wewnętrznych. Jeśli więc faktycznie Malick ""wrócił do formy"", rozumiałbym to zdanie dosłownie: po raz pierwszy od czasu ""Drzewa życia"" filmowa forma wydaje się adekwatna do intelektualnych oraz emocjonalnych rejestrów opowieści; nie opisuje cierpień nihilisty z Los Angeles, tylko największą tragedię w dziejach ludzkości. I cóż, ""A Hidden Life"" wygląda i brzmi wspaniale. Szerokokątne obiektywy znów ożywiają Matkę Naturę, która z żabiej perspektywy spogląda na ludzi, operator Jorg Widmer godnie zastępuje Emmanuela Lubezkiego na stanowisku mistrza psychizacji krajobrazu, z kolei kompozytor James Newton Howard kondensuje opowieść o końcu niewinności i niewyobrażalnym terrorze do przepięknego, orkiestrowego tematu.    Jeśli jeszcze się nie domyśliliście, poniższa ocena jest wyrazem bezradności wobec tak imponujacej narracyjnie i tak wątpliwej fabularnie materii. Cieszę się, że Malick przestał chodzić z lustrem po gościńcu i na powrót zanurzył się w historii. Zdaję sobie też sprawę, że jeśli ktoś zasługuję na hagiografię, jest to własnie Jägerstätter. Wolałbym jednak zobaczyć film o człowieku, który krwawiąc za swoje przekonania, nie unosi się kilka stóp ponad resztą ludzkości. "
Let's Dance (2019),5,"Zupełnie niepostrzeżenie taniec znów stał się modny w kinie. W ostatnim czasie mogliśmy oglądać popisy tancerzy w filmach biograficznych (""Yuli"", ""Biały kruk""), w horrorach (""Suspiria""), a nawet w dramatach o tożsamości płciowej (""Girl""). Nic więc dziwnego, że w końcu znaleźli się też twórcy, którzy sięgnęli po najbardziej znany schemat: opowieść o tancerzach z różnych światów, którym przyświeca wspólny cel zawodowy i łączy wielka miłość.        M6Nexus FactoryUmediaW9Universal Music FranceVertigoJouror ProductionsM6 FilmsPathéuFund Tak naprawdę ""Let's Dance"" wcale nie jest pierwszym filmem, który (po dłuższej przerwie) wykorzystuje ów schemat narracyjny. Już w ubiegłym roku, także we Francji, powstał ""Break"" o pięknej Lucie i przystojnym Vincencie, których połączyła miłość nie tylko do tańca. Tamten film nie dotarł jednak na polskie ekrany (a szkoda, bo poziomem wcale nie odbiega od ""Let's Dance""), więc Polacy dopiero teraz mają okazję obejrzeć świeżą wariację na temat ""Step Up – Taniec zmysłów"".  Bohaterem opowieści Ladislasa Chollata jest Joseph (Rayane Bensetti). Syn baletnicy, który po matce odziedziczył talent do tańca, ale czując się przez nią odrzuconym, zamiast w rytmie klasyki postanawia pląsać przy dźwiękach hip-hopu. Wierząc, że może odnieść sukces, wraz ze swoją dziewczyną i najlepszym przyjacielem rzuca wszystko i przenosi się do Paryża, by wziąć udział w konkursie tanecznym. Liczy, że wygrana otworzy przed nim drzwi do kariery i sławy. Jednak początki nie są zachęcające. Dziewczyna szybko rzuca go dla charyzmatycznego lidera ich nowego zespołu, a brak pieniędzy zmusza go do szukania pomocy u znajomego, nauczyciela w szkole baletowej. Jedną z uczących się tam tancerek jest Chloé (Alexia Giordano). Początkowo ta dwójka nie darzy się sympatią. Taniec okazuje się jednak doskonałym afrodyzjakiem i już wkrótce bohaterów zacznie łączyć coś więcej niż tylko wspólna pasja...  Jak można się łatwo domyślić, ""Let's Dance"" nie grzeszy oryginalnością. Ale nic też nie wskazuje na to, że Chollat miał intencje nakręcenia czegoś świeżego. Raczej podszedł do tematu w sposób typowy dla komedii romantycznych, w których nie liczy się schemat, ale bohaterowie i to, jak całość jest opowiedziana. Jeśli chodzi o postacie, to efekt jest do pewnego stopnia udany. Główna para niespecjalnie rzuca się w oczy. Bensetti i Giordano grają na tyle poprawnie, że nie przeszkadzają fabule, ale ich bohaterom brakuje wyrazistości. Są bardzo stereotypową parą kochanków-tancerzy; w ogóle się ich nie zapamiętuje. Na szczęście lepiej prezentuje się drugi plan. Grany przez Mehdiego Kerkouche'a kumpel głównego bohatera jest zabawną i żywiołową osobą, która odwraca uwagę od bezbarwności protagonistów. Wyrazistości filmowi dodają również nauczyciel baletu (będący kimś pomiędzy postacią komediową i mentorem) oraz babcia Chloé (która dodaje historii romantyzmu opowieściami o swojej wielkiej miłości).        M6Nexus FactoryUmediaW9Universal Music FranceVertigoJouror ProductionsM6 FilmsPathéuFund Tanecznie ""Let's Dance"" wypada poprawnie, ale nic ponadto. Atrakcyjność scen tańca budowana jest poprzez zabawy slow-motion i nieustanne poruszającą się (głownie po okręgu) kamerą. Takie działania spełniają swoje zadanie, ale choreograficznie na tle konkurencji (chociażby wspomnianego już ""Break"") wypadają blado.  Wszystko to sprawia, że ""Let's Dance"" jest przyjemną rozrywką, która nie wymaga od widzów szczególnego zaangażowania emocjonalnego czy intelektualnego. Idealnie nadaje się więc jako doraźny środek na odstresowanie po całym dniu ciężkiej pracy. Z seansu wyjdziecie pozytywnie naładowani, ale o samym filmie bez żalu zapomnicie."
To zmienia wszystko (2018),7,"Gdy Tom Donahue zaczynał zbierać wywiady o dyskryminacji kobiet w amerykańskim przemyśle filmowym, o poczynaniach Harveya Weinsteina tylko szeptano, inicjatywa Time's Up nawet nie ruszyła, a hashtagu #MeToo nikt jeszcze nie wymyślił. Po 6 latach harówy dokument trafia na festiwalowe ekrany. O spóźnionym zapłonie nie może być jednak mowy. ""To zmienia wszystko"" świetnie wpisuje się w wysiłki zmierzające do równouprawnienia, jakie (powoli, powoli) dokonuje właśnie środowisko filmowe – od Hollywood przez Cannes po samą Polskę.  Tytuł nie kłamie. Dostajemy opowieść o patriarchalnym modelu produkcji filmowej wpływającym na znikomą reprezentację kobiet na ekranie – co z kolei odbija się na codzienności chłonących to wszystko odbiorców. Zjawiska w rodzaju ""efektu CSI"" (kto nie wie, niech sprawdzi!) niezbicie dowodzą, że obrazkowa popkultura, pokazując, także uczy. Najczęściej niestety uczy tego, że kobieta należy do mniejszości, jej głos niewiele znaczy, że można ją marginalizować i uprzedmiotawiać. Filmowe stereotypy nierzadko utrwalają w nas myśl, że coś wypada posiadaczom penisa, a czegoś nie wypada tym, którzy go nie mają. Kiedy dany scenopisarz i operator opisują fizyczność bohaterki, pomijając jej charakter – obwinia się jednak pojedynczego twórcę. Gdy odtwórczynie narzekają na niedostatek ciekawych ról dla kobiet – tłumaczy się to większymi zyskami, jakie zapewnia męska gwiazda na pierwszym planie. Gdy na jaw wychodzą kolejne nadużycia reżyserów i producentów w kuluarowych relacjach z młodymi aktorkami – niektórzy bagatelizują zjawisko, spychając je na margines patologii. Tom Donahue przejrzyście i stanowczo tłumaczy dyskryminujące uwarunkowania całego hollywoodzkiego systemu. O dziwo, filmowy przemysł nie był taki zawsze. W pewnym momencie coś się w nim popsuło. ""To zmienia wszystko"" stanowi dokumentację, częściowo już realizowanej, próby jego wyleczenia.  Zestaw narzędzi i rozmach prowadzonego dochodzenia przyprawia o przyjemny zawrót głowy, a liczby padających w filmie słów nie przebiliby bohaterowie samego Tarantino. Dane liczbowe i opisy roli kobiet w fabułach, statystyki świadczące o zmaskulinizowanych mechanizmach rekrutacji, pracy nad filmami, metodach ich recenzowania, a nawet wręczania nagród. Do tego relacje z prowadzonych przez kobiety głośnych batalii prawnych wytaczanych przeciw studiom filmowym i związkom zawodowym w różnych historycznofilmowych epokach. Montaże składające się z seksualizujących kobiety i odbierających im głos scen filmowych, szablonowych ujęć i linii dialogowych. Wreszcie, liczone w dziesiątkach gadające głowy – kobiety znane kinomanom i zasłużone dla przemysłu i sztuki filmowej.  Donahue chce sprawić, by kobiety były słyszane. Fakt, że jest mężczyzną, wcale nie czyni tej sytuacji ironiczną – solidarność z grupą wykluczonych zawsze jest przecież w cenie. Tym większa szkoda, że dysponując ogromnym zbiorem twarzy, dokumentalista ujednolica ich komunikat. Korzystając z tak szerokich kontekstów w zaledwie pełnometrażowym filmie, nie chce zniuansować przemawiających dziwnie jednym głosem feministek. Tak, ""To zmienia wszystko"" jest jednym z tych filmów, w których głównym szwarccharakterem okazuje się prezydent Trump, a sprzeciw wobec nadużyć filmowców przemienia się w interwencję polityczną. Jako że o motywację do równouprawniającego aktywizmu dziś już nietrudno, odnoszę wrażenie, że finalizujące ""To zmienia wszystko"" okrzyki kobiet na ulicach amerykańskich miast są zbędne – co gorsza, powoli zamieniają się w kliszę. Patriarchat jako metafora wykluczeń wszystkich mniejszości, jakkolwiek trafna, spowszedniała. Zamiast tego chętnie przedyskutowałbym – chwalony tu pod niebiosa – test Bechdel. Nie trzeba być zawodowym logikiem, by doprowadzić go do absurdu i pokazać jego analityczną bezużyteczność. Być może dokumentalny serial na ten temat byłby w stanie pomieścić rozwiązania inne niż polecany tu parytet? Gdy feministki potrzebują tego typu apodyktycznych rozwiązań, merytokraci wznoszą ręce do nieba. Obie strony mają trochę racji.  Bezdyskusyjny pozostaje za to fakt, że X muza nadal pozostaje mężczyzną. Arcyciekawy dokument Toma Donahue rozbudza naszą ciekawość niezadanym wprost pytaniem: A co, gdyby było inaczej? "
Kwity z Panamy (2018),7,"Znów te sępy, hieny, wilcy. Miałeś temat, własną krwią zapłaciłeś za informacje, a tutaj jakiś łotr z zaprzyjaźnionej redakcji sprzątnął ci robotę sprzed nosa. A przecież tylko spotkaliście się na kawę, słowo daję! Dziennikarstwo bywa wyjątkowo niewdzięcznym kawałkiem chleba, a zaufanie jest w tym zawodzie towarem deficytowym. Międzynarodowe Konsorcjum Dziennikarzy Śledczych, kolektyw uhonorowany Pulitzerem za słynne ""Kwity z Panamy"", to jednak nie tylko fascynujący wyjątek potwierdzający żelazną regułę. Z tego case'u da się również wyłowić pewne istotne wskazania na przyszłość. Ułożyć kodeks dobrych praktyk, który – o ile kryzys dziennikarstwa będzie postępował w dotychczasowym tempie – pozwoli reanimować nadwątlone społeczne zaufanie do czwartej władzy.   Nie ma chyba sensu szczegółowo odtwarzać wszystkich wydarzeń składających się na ""aferę panamską"" i wyręczać w tym reżysera Aleksa Wintera. Jego film jest rzetelną i szczegółową kroniką – rekonstruuje krok po kroku kolejne etapy śledztwa, od wielkiego wycieku danych aż po pierwsze publikacje prasowe. Dość przypomnieć, że ""Panama Papers"" to zbiór 11,5 mln poufnych dokumentów z rajów podatkowych, wśród których znalazły się aktywa licznych prominentnych polityków, celebrytów i biznesmenów, między innymi Władimira Putina, premiera Davida Camerona czy piłkarza Leo Messiego. Kwity – ""uwolnione"" z panamskiej kancelarii podatkowej i prawnej Mossack Fonseca – jako pierwszy otrzymał dziennikarz niemieckiego dziennika ""Süddeutsche Zeitung"" od źródła ukrywającego się pod pseudonimem ""John Doe"". Analiza 2,6 terabajtów danych prosto od lidera branży finansów offshore wymagała zakrojonej na szeroką skalę międzynarodowej współpracy – ostatecznie weryfikacją dokumentów, w ścisłej tajemnicy, zajmowały się setki dziennikarzy w ponad 80 krajach.   Pierwsze raporty z działań kolektywu ukazały się w formie artykułów prasowych w połowie 2016 roku, skutkując kolejnymi dymisjami polityków i zarzutami korupcyjnymi. Element ""sanacyjny"" to jednak zaledwie jedna strona śledczego medalu – zdecydowanie ważniejsze okazało się umożliwienie opinii publicznej szerokiego wglądu w strukturę globalnego systemu finansowego, który działa na rzecz jednego procenta najbogatszych i pomaga mu w efektywnym miganiu się od społecznej odpowiedzialności. Kiedy cały świat dyskutuje o rosnących nierównościach majątkowych i zmianach klimatu, elity wciąż kombinują, jak by tu ukryć prawdę o własnych dochodach i uniknąć łożenia na wspólną tacę. Skutki offshoringu są oczywiście najbardziej dotkliwe dla krajów globalnego Południa, gdzie puste skarbce przekładają się na puste brzuchy i niską jakość usług publicznych. To właśnie transnarodowy charakter współczesnego kapitalizmu niejako wymusza przyjęcie zupełnie nowych taktyk dziennikarskich – współpracę na nieznaną dotychczas skalę przy analizie gigantycznych zbiorów danych. Jeśli big data jest – jak się nam od dawna wmawia – przyszłością światowej gospodarki, to bez dwóch jest także przyszłością mediów we wszystkich stanach skupienia.  ""Kwity z Panamy"" to także dowód na to, że nowe – o ile chce mieć realny wpływ na rzeczywistość – wciąż musi łączyć siły ze starym. Większość roboty wykonanej przez międzynarodowy kolektyw dziennikarski opierała się na żmudnej i nudnej dłubaninie, obliczonej na niepewne i długoterminowe skutki, a nie doraźny clickbait i natychmiastowe pochwały od szefów. Takiej działalności nie da się prowadzić ani indywidualnie – ze względu na ogrom pracy – ani lokalnie, bo poszczególne redakcje są za bardzo uzależnione od akcjonariuszy, którzy naciskają na wynik finansowy tu i teraz. Niezbędne są za to niezależność, rozproszony model finansowania drogich i niestandardowych projektów oraz – nie ma co owijać w bawełnę – kolektywna odpowiedzialność i solidarność w obliczu prawdopodobnych reperkusji. Śledztwo w kwestii panamskiej – i o tym również opowiada film Wintera – łączyło się z na przykład z zupełnie realnym, cielesnym ryzykiem: jeśli decydujesz się na konfrontację z możnymi tego świata, powinieneś liczyć się z możliwością odwetu. Niektórzy dziennikarze za ujawnienie ""kwitów"" zapłacili cenę w postaci ostracyzmu społecznego czy prześladowań politycznych, inni, na szczęście nieliczni, cenę najwyższą – życia. Tym, czego zabrakło w projekcie Konsorcjum, było jednocześnie elementem najtrudniejszym do wyegzekwowania – chodzi o globalny immunitet dla śledczych. I o tym poniekąd także – mimo konserwatywnej, kronikarskiej formy – traktuje dokument Wintera. Jako zapis pewnego procesu jest to więc film przyzwoity. Jako wgląd w prawdopodobną przyszłość dziennikarstwa – wręcz nieodzowny.  "
Kto zabił sekretarza generalnego ONZ? (2019),9,"Mads Brügger to troll. Mads Brügger to dziwny Duńczyk z kozią bródką, papieskim sygnetem i doklejonym krawatem. Mads Brügger to wybitny dziennikarz śledczy. Wszystko pasuje, serio, Mads Brügger równie dobrze mógłby zostać moim prywatnym sekretarzem generalnym ONZ. Trudno przejść obojętnie obok tej przewrotnej, tricksterskiej osobowości, która wykorzystuje metody znane z satyry, kabaretu, burleski i mockumentu, żeby popularyzować materiał dowodowy – swoją drogą niezwykle doniosły – zgromadzony w toku wieloletniego dochodzenia. Nie wypada jednocześnie zdradzać szczegółów, bo dwugodzinny film Brüggera ogląda się jak najlepszy thriller szpiegowski i komedię przypadku w jednym; przewrotek, odkryć i twistów jest tutaj tyle, że można nimi wytapetować Pałac Narodów w Genewie. Dość powiedzieć, że dzięki danym uzyskanym przez reżysera powołano specjalną komisję ONZ, która ma zakończyć pracę w czerwcu tego roku. I nie, nie chodzi tutaj wcale – jak sugeruje tytuł – o śmierć sekretarza Daga Hammarskjölda. A przynajmniej nie wyłącznie.   Od tej tajemniczej śmierci wszystko się jednak zaczyna. Hammarskjöld, Szwed, który rozpoczął swoje oenzetowskie urzędowanie w 1953 roku, był postacią tyleż popularną, co – w epoce zimnowojennej paniki – kontrowersyjną. Gorący orędownik samostanowienia afrykańskich narodów, swoją zaangażowaną działalnością nadepnął na odcisk nie tylko dawnym potęgom kolonialnym – przede wszystkim Brytyjczykom – ale także wielkim koncernom wydobywczym. Zginął w 1961 roku w katastrofie lotniczej w Rodezji Północnej, czyli dzisiejszej Zambii, lecąc na negocjacje pokojowe między siłami ONZ a oddziałami Katangi – separatystycznego stanu Konga, utworzonego pod auspicjami zachłannych kompanii górniczych. Fakt, czy rzeczywiście mieliśmy do czynienia z katastrofą i błędem pilotów, od początku budził wiele wątpliwości, a potężny – choć wciąż niejasny i niepełny – materiał dowodowy zebrany przez ONZ i prywatnych śledczych prowadzi nas raczej do wniosku, że w Afryce rzeczywiście doszło do zamachu na najwyższego urzędnika Wolnego Świata.  Obecnie, jak się zdaje, na wysokich szczeblach panuje nawet co do tego konsensus – Dag Hammarskjöld został zamordowany. Nie wiadomo tylko, przez kogo i na czyje zlecenie, bo wrogów sekretarz miał licznych i we wszystkich stronach świata.  Brügger wychodzi od tej mimo wszystko mocno poszlakowej sprawy, bawiąc się w mikroskopijną komisję śledczą Antoniego Macierewicza. Zaczyna od przywołania wszystkich ustalonych faktów, poszlak i najbardziej nawet fantastycznych teorii spiskowych, żeby – w kolejnych partiach filmu – podważać ich sensowność. To rozmontowywanie myślenia spiskowego odbywa się w formie ironicznych i prowokacyjnych gagów: reżyser wciela się w rolę srogiego białego suprematysty, który, w hotelowym pokoju, dyktuje scenariusz przyszłego filmu swoim afrykańskim sekretarkom. Z powstającego tekstu cały czas wyłazi słoma – sprzeczności i luk jest tyle, że nie pomagają nawet przyklejane do ściany fiszki, a sam Brügger coraz bardziej plącze się w zeznaniach, konfabuluje i wątpi w sensowność projektu. Absurd piętrzy się na absurdzie, osiągając masę krytyczną w momencie, kiedy Mads i prywatny detektyw Göran – dumny posiadacz samolotowej blachy ze śladami po kulach – jadą ze szpadlami i wykrywaczem metalu szukać zaginionego wraku gdzieś hen, w Afryce. Teraz możemy sobie przyklasnąć i pogłaskać się po głowach: ""Kto zabił..."" to tylko jeden z tych autotematycznych dokumentów, które nieustannie spierają się same ze sobą, podważają własny sens, bawią się z widzem w ciciubabkę, a na końcu przedstawiają mechanizmy stojące za teoriami spiskowymi jako paralelne z kręceniem filmu albo pisaniem książki. Ot, czcze fantazje. Szach-mat, kolejny pretensjonalny reżyser zaorany!   I wtedy, dokładnie wtedy, Mads Brügger wyjmuje z ust cygaro, podnosi do góry szpadel i wali nas nim przez łeb. Szok i niedowierzanie są naprawdę konkretne, być może nawet jeszcze większe w Polsce, gdzie rzecz jest nowa i w zasadzie niezbadana. Kiedy świat pisał o ustaleniach Brüggera na pierwszych stronach gazet, u nas nikt się na ten temat nawet nie zająknął. Jeśli głowy swędzą Was z ciekawości i czytacie po angielsku, możecie sobie poszperać w sieci i zaspojlować film – moim zdaniem przyjemność z oglądania Madsa i tak będzie wielka. Ja zdradzę tylko tyle, że ""Kto zabił..."" okazuje się w ostatecznym rozrachunku fascynującą – ale także bolesną i wstydliwą z punktu widzenia starej Europy –  podróżą w głąb XX-wiecznej historii Afryki, z całą konstelacją ścierających się sprzecznych interesów, walk mocarstw, wyzysku, przemocy rasowej, tajnych eksperymentów i drenowania kontynentu z zasobów naturalnych. Czymś, co niby znamy i o czym wielokrotnie słyszeliśmy i czytaliśmy, ale chyba nigdy w tak spektakularnym wydaniu. Moc jest więc zdecydowanie po stronie dziennikarskiego trolla Madsa Brüggera. Naprawdę, sam Thomas Pynchon nie powstydziłby się takiej paranoicznej fabuły. Fabuły, która staje się faktem. "
Tolkien (2019),5,"Wiem, że nie jestem w tym sam: ""Władca pierścieni"" J.R.R. Tolkiena to książka, która ustawiła mnie na resztę życia. Nie tylko zachęciła krnąbrnego dzieciaka do czytania dłuższych form, ale wyrobiła gust wrażliwy na XX-wieczną popkulturę. Ekranizację Petera Jacksona powtarzam sobie regularnie co kilka lat. I wiem też, że wszystkie cuda, które wyskoczyły z dystyngowanej głowy profesora Tolkiena, niekoniecznie muszą się przekładać na pasjonujący życiorys. Umówmy się, praca pisarza to monotonia, walka z własnymi słabości, a najczęściej przerażająca, całkowicie nieekranowa nuda. Nie każda biografia artysty prowadzi przez bary, romanse, morza absyntu, rewolucje i przygody na odległych lądach. Nie każda jest seksi. Stąd moja obawa, że biopicowy ""Tolkien"" w reżyserii Dome'a Karukoskiego będzie próbą dorobienia kłów potulnemu szczeniaczkowi.        Nicholas Hoult  Twentieth Century Fox Film Corporation I niestety w dużej mierze tak to się właśnie skończyło. Twórcy ""Tolkiena"" wyciągnęli najbardziej malownicze wątki z wczesnej młodości pisarza – sieroce dzieciństwo, udział w I wojnie światowej, zakazany romans z Edith Bratt – żeby następnie udowodnić ich bezpośredni wpływ na kształt powieściowego Śródziemia. Niejako wbrew sugestiom samego profesora, który, o ile się nie mylę, mocno dystansował się od praktyki łączenia życiorysu z efektem własnej pracy twórczej. Taki zabieg jest oczywiście na wielu poziomach całkowicie uprawniony, w końcu literatura to własność nie tylko literata, ale także społeczności czytelników i interpretatorów. Tyle że interpretacja przez traumy, zranienia i rozczarowania – a z taką mamy tutaj do czynienia – musi być jeszcze sensownie nakręcona, a nie być zaledwie pobożnym życzeniem speców od efektów specjalnych.   Tymczasem niemal każdy wątek ""Hobbita"" i ""Władcy pierścieni"" dostaje w filmie swój odpowiednik biograficzny. Tolkiena poznajemy krótko przed śmiercią matki, osoby barwnej, opowiadającej synom legendy o smokach i rycerzach w pokoju oświetlonym migoczącą ""latarnią  magiczną"". Dzięki pomocy znajomego księdza, młody John Ronald trafia do prestiżowej King's Edward School w Birmingham, gdzie z grupą przyjaciół zakłada nieformalny klub towarzysko-literacki TCBS (Tea Club – Barrovian Society) i prowadzi podejrzanie hobbicie dysputy: o honorze, pięknie, braterstwie aż do śmierci, ratowaniu świata. Później, już na Oksfordzie, mierzy się z groźbą utraty stypendium, przechodzi od fascynacji greką i łaciną do poważnej pracy nad językiem staroangielskim i walijskim – prototypami niektórych dialektów Śródziemia – a w międzyczasie pisze listy do swojej wielkiej miłości, poznanej jeszcze w okresie dzieciństwa Edith (uczucie czyste, lecz zakazane, jak w przypadku Arweny i Aragorna). Kluczem są jednak doświadczenia pierwszowojennych okopów i utrata przyjaciół – to oś filmu i jednocześnie oś życia, budulec literackiej fantazji. Przyszły pisarz próbuje odnaleźć we frontowym sajgonie starego kumpla z TCBS, lecz choruje na ciężką gorączkę okopową i co jakiś czas mdleje, a wtedy – myk! – szybko powracamy do wątków z przeszłości. Przez dantejskie piekło prowadzi Tolkiena dzielny szeregowiec – wypisz wymaluj poczciwy i oddany Samwise Gamgee.         Twentieth Century Fox Film Corporation   Film nie pozostawia choćby cienia złudzeń: książki Tolkiena rodzą się na gruzach starego europejskiego porządku, wypływają z chaosu nowoczesnej wojny, wykorzystania broni masowego rażenia, nadchodzącej tyranii i zwrócenia się brata przeciwko bratu. John Ronald czołga się po gnijących szczątkach żołnierzy, a w rozerwanych szrapnelami obliczach widzi mięso pochlastane mieczem i włócznią. Wrodzy żołnierze zamieniają się w orków; miotacze ognia, eksplozje, gaz bojowy to – dzięki efektom specjalnym – olbrzymie smoki, Nazgule i upiory. Spalona ziemia, kikuty drzew, popiół, leje po bombach nie tylko przypominają Tolkienowski Mordor – one w pewnej chwili zwyczajnie tym Mordorem są, a unosi się nad nimi złowrogie oko Saurona. W moim odczuciu takie zerojedynkowe przekładanie literatury na biografię (albo vice versa) jest szczytem kiczu, czymś mimowolnie uwłaczającym powadze pracy twórczej: utkania z ogromu skomplikowanych źródeł literackich, językowych, mitologicznych, religijnych i naukowych barwnego świata Śródziemia.         Twentieth Century Fox Film Corporation Nie przekonuje mnie również sugestia – wyrażona w filmie kawa na ławę – że ""Władca Pierścieni"" jest anglosaskim odpowiednikiem ""Pana Tadeusza"": opowieścią powstałą ku pokrzepieniu serc, odtrutką na trudne czasy i okrucieństwo wojny. ""Teraz ludzie będą coraz częściej sięgać ku przeszłości, po fantastyczne opowieści i legendy"" – im bliżej finału, tym częściej powracają te słowa. Czyżby główną funkcją i jednocześnie największą zaletą książek profesora – a wraz z nimi całego nurtu fantasy – był banalny eskapizm, ucieczka w świat wyobraźni? Czy w takim razie cała popkultura jest ważna i ciekawa tylko o tyle, o ile może posłużyć jako antidotum na społeczne lęki? Polemizowałbym. I mam również cichą nadzieję, że Tolkien – przynajmniej na pewnym mniej snobistycznym poziomie jego akademickiej egzystencji –  zgodziłby się ze mną w tej kwestii. Literatura to niekoniecznie życie i warto o tej banalnego maksymie pamiętać. Szczególnie w przypadku ukochanego Śródziemia."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Jezioro dzikich gęsi (2019),7,"Opromieniony sławą laureata Złotego Niedźwiedzia za neo-noirowy kryminał ""Czarny węgiel, kruchy lód"" Chińczyk Yi'nan Diao powraca po pięciu latach z nowym filmem. To kolejna zwrotka smętnej pieśni o mężczyznach po przejściach, kobietach z przeszłością oraz o miejscu, do którego po śmierci trafiają duchy Chandlera, Melville’a i spółki. Węgiel jest tam coraz czarniejszy, a lód – jeszcze kruchszy.    Parę głównych bohaterów poznajemy, jakżeby inaczej, w strugach ulewnego deszczu. Chwilę później, jakżeby inaczej, mrok nocnego miasta rozjaśnia żar papierosa. On (Hu Ge), herszt lokalnego gangu, zastrzelił omyłkowo policjanta i teraz musi brać nogi za pas. Ona (Gwei Lun-Mei), miejscowa dama do towarzystwa, ma zapewnić mu bezpieczny odwrót poza granicę patrolowanej strefy. Oczywiście, nic nie jest tym, czym się wydaje. A przynajmniej przestaje takim być, gdy na scenę wkraczają: była żona mężczyzny, łowcy nagród skuszeni pokaźną sumą oraz specjalna jednostka policyjna oddelegowana do schwytania bohatera. Demony przeszłości przybierają tu całkiem dosłowną formę cienia – Diao uwielbia filmować bohaterów tak, by ów cień zdawał się żyć własnym życiem.   Stawka jest wysoka: miłość to tylko wierzchołek góry lodowej, chodzi też o żal za grzechy, zemstę, ocalenie godności, a także imperatyw bycia przyzwoitym człowiekiem w nieprzyzwoitym świecie. Diao zaczyna swój film nostalgiczną nutą, kojarzącą się trochę z gangstersko-miejskimi impresjami Wong-Kar Waia w rodzaju ""Upadłych aniołów"". Z biegiem czasu podbija jednak cenę, którą bohaterowie będą musieli zapłacić za brzemienne w skutkach decyzje i coraz mocniej krępuje ich ruchy. Bez względu na to, czy mówi językiem mrocznego kina akcji (jedna ze scen śmierci to ""Oszukać przeznaczenie"" w wersji arthouse, polecam), melodramatu czy czarnego kryminału, wplata elementy dramatyczne w doskonale nakreślony, społeczny kontekst. Rzecz dzieje się nad tytułowym Jeziorem Dzikiej Gęsi, w zamkniętej, rządzonej przez mafię enklawie biedoty. I choć Diao nie jest tak radykalnym krytykiem chińskiego establishmentu jak choćby jego rodak Jia Zhangke (""Nawet góry przeminą"", ""Dotyk zła""), społecznikowskie intencje pozostają transparentne: to film o ofiarach, a nie o sprawcach.   Twórca ma oko do intrygujących detali, potrafi utkać z nich momenty czystej, wizualnej poezji. Scena, w której zakonspirowani policjanci tańczą do rytmu ""Rasputina"" Boney M, a następnie ruszają w pościg za podejrzanym, rozświetlając noc odblaskowymi butami, jest perełką absurdu. Sekwencja w zoo, w której kontrapunktem dla pełnych napięcia zbliżeń na twarze bohaterów jest teledyskowy kolaż zwierzęcych pysków, mówi w zasadzie sama za siebie. Podobnie zresztą jak arytmicznie montowane wybuchy przemocy – nieefektowne, odzierające filmową śmierć z wzniosłości, zamieniające ludzi w podziurawione kulami, niezgrabne kukiełki.   Rzeczywistość, która wyłania się z tych scen, nie jest przyjemna. Lecz dzięki neonowym kolorkom, subtelnym kreacjom aktorskiej pary oraz empatycznej optyce reżysera, chce się w niej przebywać – choćby po to, by pokibicować bohaterom na drodze do odkupienia. Znacie? To posłuchajcie.  "
Kwiat szczęścia (2019),5,"Przyjmuję zakłady: o czym jest najnowszy film Jessiki Hausner? Podpowiadam, że trzy poprzednie opowiadały kolejno o: niemożliwym uczuciu pomiędzy nastolatką a podstarzałym kierowcą autobusu, naturze katolickiej wiary symbolizowanej przez sanktuarium maryjne w Loudres, a także o weltschmerzu romantycznego poety i oficera armii pruskiej Henricha von Kleista. Jakieś pomysły? Tak myślałem.   Skoro już się poddaliście, spieszę z odpowiedzią: ""Little Joe"", anglojęzyczny debiut Austriaczki, to arthouse’owy remake ""Dnia Tryfidów"" o genetycznie zmutowanych roślinach zamieniających ludzi w bezwolne zombie. I nie ma się co śmiać, gdyż wszystko jest w nim na serio. Już w pierwszych ujęciach kamera skrada się pomiędzy grządkami w futurystycznym laboratorium – kwiatki wyglądają niczym mała żarłoczna armia gotowa na podbój świata. Odpowiednio pielęgnowane, przypominają trochę rosiczki z fluorescencyjnymi, karmazynowymi mackami, zaś w oczach ambitnej pani naukowiec (znana z ""Ave, Cezar!"" Emily Beecham) są lekiem na całe zło współczesności. Otóż dzięki precyzyjnej genetycznej modyfikacji, wydzielają odpowiednią ilość oksytocyny, by zmieniać zachowanie ludzi i w konsekwencji wprowadzić ich w stan obezwładniającego szczęścia. A jako że akcent w tym zdaniu pada na przymiotnik ""obezwładniający"", sytuacja błyskawicznie wymyka się spod kontroli.      Nawet jeśli po wyjściu z kina zechcecie podlewać domową florę w gumofilcach i rękawicach ochronnych, Austriaczka pozostaje zbyt świadomą reżyserką, by zadowolić się ciarkami na naszych plecach. Jej film to po części przestroga przed zgubnymi skutkami zabawy w Boga, po części empatyczna diagnoza ludzkości cierpiącej na chroniczną depresję, momentami zaś – zamaszysta metafora cywilizacyjnego impasu. Dzięki aseptycznej fakturze obrazu, bijących chłodem zdjęciom Martina Gschlachta, dziwacznej arytmii dialogów oraz niepokojącej muzyce awangardowego japońskiego kompozytora Teijiego Ito (nieżyjący od paru dekad artysta współpracował m.in. z Mayą Deren, co sporo tłumaczy), całość ma swój unikalny klimat – raczej surrealistyczny, niż straszny, lecz na pewno zgodny z zasadą decorum.   Niestety, Hausner jest też zbyt głęboko zanurzona w europejskiej tradycji filmowej, by przyłożyć do ciarek na naszych plecach odpowiednią wagę. Wspomniałem ""Dzień Tryfidów"", lecz równie dobrze mógłbym przywołać ""Inwazję porywaczy ciał"", ""Sklepik z horrorami"", ""Zdarzenie"" albo ""Istotę"" – filmy, które poza wpisaną w gatunkowe DNA etyczną i moralną przestrogą, miały również bawić (inna sprawa, jak im to wychodziło). Ta sama wycyzelowana forma, która sprawia, że przykładamy palec do czoła i słuchamy reżyserki z uwagą, przydaje filmowi niezamierzonej śmieszności. Obcując z ewidentnie kampowym materiałem, Hausner zachowuje się, jakby legiony krwiożerczych chabrów i zmutowanych nasturcji czekały tuż za rogiem. Oczywiście, nie odbieram słuszności jej tezom i w żadnym wypadku nie lekceważę jej obaw o przyszłość planety, lecz sami przyznajcie – trochę to jednak zabawne.   Rezultat jest mniej więcej taki, jak nastrój bohaterów. Z niczego się nie śmieją, niczego się nie boją, wszystko przyjmują ze stoickim spokojem, a to, co ważne, wylatuje drugim uchem. Bardzo to ładne. Tylko po co?"
Ból i blask (2019),7,"""Wierzę w Boga, gdy doskwiera mi ból wszystkiego. Kiedy boli mnie tylko jedna część ciała, pozostaję ateistą"" – deklaruje starzejący się reżyser Salvador Mallo (Antonio Banderas). Nic dziwnego. Alfą i omegą jego świata pozostaje kino. To o nim myśli, gdy podgrzewa heroinę w pozłotku. To za nim tęskni, narzekając na ból krzyża, refluks, stany lękowe oraz tuzin innych dolegliwości. I to ono poróżniło go z przyjacielem, do którego puka po trzydziestu dwóch latach milczenia.  Alberto (Asier Etxeandia) zgrzyta zębami, w jego oczach widać frustrację. Kiedyś nakręcili razem otoczony kultem film, lecz w świetle reflektorów ogrzał się tylko Salvador – reżyserowi nie podobała się interpretacja tekstu, glina, z której ulepiono aktora. Lecz dziś Alberto jest dla bohatera kimś zupełnie innym; na tyle ważnym, by uruchomić lawinę wspomnień: dzieciństwo na zabitej dechami prowincji, nauki w katolickiej szkole, występy w chórze, młodzieńcze rozczarowania, nacechowane magicznym pierwiastkiem pierwsze erotyczne fascynacje, trudną relację z matką, wreszcie – kiełkujące powoli nasionko kontrkulturowego buntu. Zaś sam Almodóvar, którego cząstkę albo i dwie odnajdziemy w Salvadorze, podsumowuje swoim filmem ponad czterdziestoletnią karierę. I mimo, że wciąż wierzy w czarny humor, ciepłą ironię oraz sensualną ""fakturę"" obrazu, dostrzega w przeszłości głównie ból, o blaskach woli milczeć.  Znamienny jest fakt, że reżyser zdecydował się obsadzić w głównej roli właśnie Antonio Banderasa. To Almodóvar wypchnął przecież w świat hiszpańskiego gwiazdora, dając mu role w ""Matadorze"", ""Labiryncie namiętności"", ""Czym sobie na to wszystko zasłużyłam?"" (podobny zresztą jest casus Penelope Cruz – tutaj w stonowanej, niemal trzecioplanowej roli matki małego Salvadora). I choć aktor na przestrzeni lat wracał przecież pod skrzydła mistrza, dopiero ten film ogląda się jak spłatę emocjonalnego długu: rewelacyjny Banderas zapuszcza siwą brodę i stroszy czuprynę, rozsmakowuje się w ledwie zauważalnych tikach, gestach i manieryzmach. Walcząc z bólem pleców, garbi się i przegina jak Nosferatu, zaś w ciemnych okularach i z głową w heroinowych oparach jest praktycznie nierozpoznawalny. Za sprawą fizycznych ograniczeń Salvador pozostaje artystycznym impotentem, lecz sztuka wciąż jest dla niego azylem. I myślę, że potrzeba ogromnej reżyserskiej odwagi, by ten rodzaj autobiograficznej narracji w ogóle uruchomić. ""Ból i blask"" to w dużej mierze opowieść o wolnym duchu uwiezionym w rozpadającym się ciele. O najpierwotniejszym z lęków, który nie jest wcale monopolizowany przez wyliniałych artystów.  Paradoks takiej strategii polega oczywiście na tym, że film o starzejącym się, wybitnym reżyserze opowiedziany jest w sposób anachroniczny i bezpieczny; pozbawiony narracyjnej krzepy oraz niegdysiejszej, rebelianckiej mocy. Kiedy z mroków przeszłości wyłaniają się znajome twarze, a ścieżki Salvadora oraz jego dawnego kochanka wreszcie się przecinają (który to już raz twórca wyraża podobną tęsknotę?), staje się jasne, że Almodóvar uszykował dla nas kompilację swoich najlepszych szlagierów. W rozbudowanej elegijnej sekwencji słychać echa ""Wszystko o mojej matce"", jest scena przywołująca wspomnienie katolickiej ""edukacji"" ze ""Złego wychowania"", a nawet króciutka pochwała matriarchalnej wspólnoty rodem z ""Volver"". Zwykle mam z takimi składankami problem, są albo oznaką twórczego uwiądu, albo patyną na pomniku szacownego klasyka. Tym razem jednak, dzięki dość intymnej optyce, zawężonej w zasadzie do reżyserskiego porte parole, sprawa ma się inaczej – nostalgia to w tym przypadku żaden unik, a jedyne słuszne narzędzie autorefleksji. ""Jeśli nie będę kręcić filmów, moje życie straci sens"" – przekonuje Salvador. Kim jesteśmy, żeby w to wątpić? "
Symfonia fabryki Ursus (2018),9,"Zaczyna się grzecznie – od starczych twarzy w kadrze i ich urywanych wspomnień w głośnikach. To byli robotnicy warszawskiej fabryki Ursus. Niegdyś ikona polskiego przemysłu, dziś stała się synonimem transformacyjnych zmian i zrównanym z ziemią symbolem upadłej klasy robotniczej. O jednym z największych zakładów produkcji traktorów w Europie emeryci mówią w żołnierskich zdaniach. Wylewne emocje zostają zastąpione garścią chlubnych statystyk. Poorane zmarszczkami, ogorzałe oblicza emerytów komunikują więcej niż tysiąc słów. Energia ich ruchów każe wyobrażać sobie, ile procent normy byli w stanie dawniej osiągnąć. Pojedyncze komunikaty wielu osób składają się na samouzupełniającą się, na poły smutną, opartą na wzajemnej więzi, kolektywną opowieść z innej epoki. Poezji w niej jak na lekarstwo.  Nie mija chwila i przenosimy się do filmu Xaviera Dolana: twarz w kadrze gwałtownie się oddala, kadr nabiera blasku, kamera dostosowuje rytm do ruchów starego pracownika, wyłuskując go z tłumu, by zaraz spojrzeć na niego z dalekiego nieba – jak na owadzią pracownicę kierującą się w stronę fabrycznego mrowiska. To tutaj, bo gdzieżby indziej, odbędzie się spirytystyczny seans. Przeszłość na chwilę odżyje. Stęsknieni za dziełem życia robotnicy wkroczą w – częściowo już nieistniejącą – topografię fabryki i na nowo odegrają zestaw gestów i tytułową symulację przemysłowych dźwięków. Zrobią to bez rekwizytów, na scenie z ruin. Starzy ""Stalkerzy"" zwiedzą polski Czarnobyl. Z kadrów zaiskrzy absurdalna poezja, a z głośników zacznie się sączyć dźwiękowy performance złożony z rytmicznego elektro-ambientu i nabierających energii głosów byłych przodowników pracy. Przy tym akompaniamencie duchy zostaną przywołane: kolorowe traktory Ursusa raz jeszcze włączą zapłon i wykonają choreografię, jakiej jeszcze nie było. Chocholi taniec? Raczej rytualne odzyskanie własnej podmiotowości!  Gdybym miał pójść na łatwiznę i opisać sumę podobieństw, na które składa się 61-minutowa ""Symfonia fabryki Ursus"", zacząłbym od twórczości Tony'ego Gatlifa. To łatwy strzał: jak w ""Vengo"" czy ""Exils"", u polskiej artystki i animatorki Jaśminy Wójcik i Dominika Strycharskiego (muzycznego mózgu przedsięwzięcia), dźwięk kształtuje coś w rodzaju eksperymentalnej, autorskiej frazeologii i stanowi odbicie wnętrz stęsknionych za przeszłością bohaterów. Druga, znacznie bliższa – kto wie, czy nie chlubniejsza – konotacja to dokumenty kreacyjne Bogdana Dziworskiego. Pokrewna (choć znacznie lepiej reagująca na przebodźcowanie odbiorców) wizualna wrażliwość; porównywalna moc utrwalania nam w głowach obrazkowych kompozycji; to samo wyczucie wewnątrzkadrowego absurdu; ten sam wreszcie temat. Tak jak krótkometrażowe ""Kilka opowieści o człowieku"" i ""Szapito"", ""Symfonia..."" artystami czyni weteranów bezgranicznie kochających swoją pracę. Podobnie jak czynił to Dziworski, Wójcik (ze scenopisarską pomocą Igora Stokfiszewskiego) pasję bohaterów zamienia na ekranie w sztukę.  Celowo pomijam społecznikowsko-aktywistyczny kontekst całego przedsięwzięcia. Dla twórców to pewnie naczelna wartość filmu: ćwiczenia z pamięci, wsłuchanie się w głos odchodzących w zapomnienie bohaterów zaprzeszłej prosperity, ich ponowna integracja i próba wyciągnięcia drzemiącego w nich potencjału. W trakcie seansu wielowarstwowość tego wyczynu nie zaprzątała mi jednak głowy – niczego o niej nie wiedziałem. Moja ignorancja wzmocniła cudowną niedorzeczność oglądanych obrazów i dźwięków (tak, u Wójcik dźwięki się ogląda!). Ekspresyjna forma filmowa każe mi powiedzieć bez żadnej przesady: taki film nakręciłby sam Dżiga Wiertow, gdyby zamiast odwzorowywać codzienność, postanowił opowiedzieć o traktorach, które tańczą. "
"Co zrobisz, gdy świat stanie w ogniu? (2018)",8,"Nie mogę się zdecydować: Roberto Minervini to bard wykluczonych czy zwyczajny kabotyn? Wielkie czarno-białe zdjęcia, setki zbliżeń, poetyka bliska cinéma-vérité, brak muzyki i narracji pozakadrowej. Przeskalowanie estetyczne, tak jakby reżyser cały czas szeptał nam do ucha: ""Patrzcie, OTO STAŁ SIĘ FILM"". Z drugiej strony jest w tym jakieś smutne piękno. I wysoki poziom szacunku: skoro opowiadam o ludziach skrzywdzonych i wchodzę z butami w ich prywatność, to chcę dla nich najlepszego z możliwych obrazów. Najpiękniejszego. Chcę poezji wciskającej się między nieoheblowaną prozę.   Dochodzi do tego fakt, że Minervini, zupełnie dosłownie, jest w swoim filmie gościem – to Włoch w USA, esteta włóczący się po przeoranym rasizmem i doświadczeniami niewolnictwa amerykańskim południu, obcy rozmywający własną obecność w wielokulturowym, eklektycznym tyglu. Kieruje kamerę na Afroamerykanów z tak zwanych złych dzielnic Nowego Orleanu, wybiera życiorysy maksymalnie przetrącone, odbijające jak w soczewce prawdę o rasowo-klasowym-płciowym splocie, który wyznacza społeczną hierarchię ciał wewnątrz najlepszego kraju świata. Wykluczenie przechodzi tutaj z pokolenia na pokolenie, strach i niepewność – jak mówią bohaterowie filmu – wysysa się z mlekiem matki, koduje w spiralach DNA. Judy Hill – właścicielka baru – nie tylko próbuje wiązać koniec z końcem i opłacić rosnący czynsz w gentryfikującej się dzielnicy, ale służy wsparciem i radę całej lokalnej społeczności. Na przypominających sesje terapeutyczne spotkaniach czarni – młodzi i starzy – dzielą się własnym wstydem, bólem, poniżeniem, traumą związaną tak z historią, jak i z dniem codziennym. Dwóch małoletnich braci – Ronaldo i Titus – szwęda się po dzielnicy i testuje granice własnego bezpieczeństwa, bo matka zabrania im wychodzić z domu po dziewiętnastej. Na kwadracie rządzi przemoc, a czasami kulkę przywieje w stronę bawiącej się dzieciarni, trzeba być czujnym i zapamiętać żelazne matczyne reguły. Grupa starszych mężczyzn odtwarza miejscowe tradycje, śpiewa bluesa o wspólnocie indiańsko-afrykańskiej, szyje stroje na Mardi Gras w zapadłym garażu. Wszyscy oni – kobiety, starcy i dzieci – cała ta odwieczna plebejska mikrokultura, wytwarza kolejne formy poezji. Tam blues żyje i wciąż krąży lokalnym krwiobiegiem.   Kontekst polityczny również jest tutaj aktywny i to nie tylko w podtekstach – dużo mówi się o zabójstwach czarnych chłopców, o przemocy policji, o ruchu Black Lives Matter. Historie z Nowego Orleanu mają swoje dopełnienie w obrazach działalności reaktywowanych Czarnych Panter – radykałów, którym Minervini towarzyszy podczas zamkniętych obrad grupy i w trakcie antyrządowych demonstracji w hrabstwie Jackson, Missisipi. W jednym z tekstów na temat filmu spotkałem się z opinią, że przeestetyzowane, statyczne kadry nie potrafią oddać prawdy o walce politycznej, że deformują rzeczywistość, szkodzą swoją niemotą i biernością. Polemizowałbym z takim ujęciem. Minervini zatrzymuje kamerę na Czarnych Panterach takich, jakimi one rzeczywiście są: grupie dobrze zorganizowanej, ale nielicznej i swoją wyrazistością i krzykliwością prowokującej szyderstwa ze strony przechodniów. Czy fakt, że Panter jest w Jackson tak mało, to dla nich jakakolwiek ujma? Moim zdaniem tylko podkreśla odwagę cywilną garstki aktywistów. Ruch – chociaż korzysta z paramilitarnego anturażu i ostrego języka – protestuje w sposób pokojowy i domaga się sprawiedliwości społecznej. Gdyby nie statyczna kamera Minerviniego, prawdopodobnie nie udałoby się zarejestrować, w jak brutalny sposób biała policja rozpędza ledwie kilkunastoosobową demonstrację. Bierność dokumentalisty – choć drażniąca – ma więc swoją wartość.  Dlatego mimo wszystko nie mogę się do końca zdecydować – ma to estetyzowanie i szukanie piękna w cierpieniu sens, czy jednak prowadzi donikąd? Reżyser to narcyz czy zaangażowany artysta? W sukurs przybywa sam Minervini, który tak tłumaczy swoją metodę: każdy nowy projekt jest na początku spotkaniem i przyjaźnią, może się z niego urodzić obraz, ale wcale nie musi. A jeśli już się rodzi, to przyjaźń, kontakt i życie nie ustają pod dotknięciem reżyserskiej batuty. Film trwa niejako dalej, czego dowodem niecodzienne wyznanie twórcy podczas spotkania z publicznością w Warszawie: niedawno dzwoniła do niego matka nastoletniego Ronaldo i chłopak, mimo starań dorosłych, gróźb i próśb, został ciężko ranny w ulicznej strzelaninie. Kino dokumentalne zatacza tym samym koło, podobnie jak życie. Rzeczywistość istnieje poza filmowym kadrem, przegląda się w nim, a tamto piękno mogło być efektem chwili, fałszem czy deformacją, ale równie dobrze – pomnikiem świadomie wzniesionym ku czci pokrzywdzonych. Jeśli ta wieloznaczność nie jest prawdziwą siłą kamery, to już nie wiem sam, co innego mogłoby nią być. "
Czy ufasz temu komputerowi? (2018),7,"Zapomnijcie o Skynecie, o morderczych androidach zgniatających stopami ludzkie czaszki, o mackowatych mątwach z Matrixa i beznamiętnym HALU 9000. Choć nowy dokument zatroskanego o ludzkość Chrisa Paine’a (""Who Killed Electric Car?"") pełen jest kadrów i wspominek z kultowych filmów, ambicje reżysera sięgają znacznie głębiej. Kolejnym ponurym wizjom i przepowiedniom patronuje raczej Stanisław Lem: ""większość technologii ma świetlisty awers, lecz życie dało im rewers – czarną rzeczywistość"".   Pytania są istotne. Niestety, jest też na nie późno: jeżeli maszyny stają się wydajniejsze od ludzi w zajęciach fizycznych oraz intelektualnych, co powstrzyma je przed całkowitą aneksją rynku pracy? Czy fakt, że wnioskując z mimiki oraz języka ciała, będą w stanie nazwać i opisać nasze emocje, sprawi, że kiedykolwiek nauczą się empatii? Skoro procesy adaptacyjne, którym podlegają, nie są przez naukowców do końca zrozumiane, czy nie należałoby w imię światowego pokoju wyciągnąć wtyczki? Albo konkretniej: czy zautomatyzowane drony powinny posiadać system detekcji oraz identyfikacji celów, co kojarzy się już nawet nie z ""Terminatorem"", a z rozbuchanym finałem ""Kapitana Ameryki: Zimowego żołnierza""?   Na te retoryczne w gruncie rzeczy pytania reżyser odpowiada, korzystając z wiedzy i doświadczenia armii fachowców: specjalistów od robotyki, wykładowców uniwersyteckich, badaczy sztucznej inteligencji, ale też popkulturowych profetów. I tak, Elon Musk przekonuje, że destrukcja odbędzie się poza kwestiami jakiejkolwiek moralności, Jonathan Nolan porównuje wizję z ""Westworld"" do świata za oknem, Bóg nauk transhumanistycznych Raymond Kurzweil zapewnia, że przyszłość może być odwołana, zaś wszystkich godzi ponury facet ze Stanford, przykładający do inteligentnych maszyn definicję psychopatii. Bowiem zarówno w optyce bohaterów, jak i twórców filmu ""niegodne zaufania"" komputery do psychopaci doskonali: eliminujący wszystkie odstępstwa od algorytmu, zafiksowani na poszukiwaniu najkrótszej drogi do celu oraz ciągłym optymalizowaniu wydajności.  Jeśli jeszcze się nie domyśliliście, ogląda się to wszystko z duszą na ramieniu. Dzięki złowróżbnej muzyce oraz dynamicznemu montażowi całość przypomina rasowy thriller. Czystym horrorem natomiast wydaje się fakt, że Paine zrównuje tutaj wagę każdej z apokaliptycznych narracji i w myśl zasady ""gadajmy, póki nie mamy w potylicy gniazdek USB"" żadnej nie próbuje marginalizować. Film, choć niedoskonały, działa w makro- i mikroskali: sprawi, że rzucicie się do swoich laptopów, by zakryć kamerkę internetową, a kto wie, może i zmusi Was do refleksji nad kondycją człowieczeństwa. ""Próbując stworzyć nowe życie, otworzyliśmy Puszkę Pandory. Uwolniliśmy siły, których nie rozumiemy, nie potrafimy kontrolować i których nie będziemy w stanie powstrzymać"" – słyszymy z ekranu. Cóż, teraz możemy spokojnie przejść w tryb uśpienia.  "
Oddech (2017),6,"Piasek we włosach, sól na ustach i policzki spieczone południowym słońcem – pakujcie walizki, lecimy do Australii! ""Oddech"", reżyserski debiut Simona Bakera, znanego głównie z tytułowej roli w serialu ""Mentalista"", to pełna nostalgii pocztówka z okresu dojrzewania oraz wielki hołd złożony ukochanemu sportowi aktora – surfingowi.        Samson Coulter  Screen AustraliaSee PicturesGran Via Productions Australijska prowincja lat 70., Zachodnie Wybrzeże. Upływający niespiesznie czas wyznaczają tu pływy oceanu, a ludzie zdają się żyć rytmem dyktowanym przez naturę. Pikelet i Loonie, dwóch zaprzyjaźnionych nastolatków, spędza całe dnie, jeżdżąc rowerem po okolicy. Chłopcy uciekają w ten sposób z nudnych (lub opresyjnych) domów i badają granice własnego szczęścia. Mimo łączącej ich przyjaźni, są jak dwa oblicza oceanu: Pikelet (Samson Coulter) jest spokojny i wyważony, w swoich działaniach kieruje się rozsądkiem, a kiedy trzeba, potrafi użyć hamulca zwanego ""strachem"". Loonie (Ben Spence) to jego emocjonalny negatyw: żywioł energii, który chętnie eksploruje i rozciąga granice własnego lęku, za każdym razem licząc na łut szczęścia, w podejmowaniu  decyzji kierując się głównie własnym interesem. Kiedy podczas jednej z rowerowych włóczęg chłopcy zapuszczają się na plażę i spotykają doświadczonego surfera, ""tańczącego na wodzie"", w jednej chwili, mimo dzielących ich różnic, zostają równie mocno oczarowani surfingiem.  Sport daje im to, czego nie potrafią rodzice: jest wyzwaniem, katalizatorem do dalszego rozwoju, źródłem przyjemności i społecznego awansu w oczach rówieśników. ""Nigdy nie widziałem, by człowiek robił tak piękne rzeczy, zarazem bezcelowe i eleganckie. Jak gdyby tańczenie na wodzie było najodważniejszą rzeczą, jakiej może dokonać człowiek"" – wspomina zza kadru dorosły już Pikelet, przywołując moment tej pierwszej fascynacji (a głosu użycza mu sam Tim Wint, autor literackiego pierwowzoru filmu). Odkąd przyjaciele poczują siłę fali ujarzmionej pod stopami, nic już nie będzie takie samo.        Samson Coulter,  Ben Spence  Screen AustraliaSee PicturesGran Via Productions Na początku pływają na prowizorycznych deskach ze styropianu, później łapią się dorywczych prac, by móc kupić wymarzony sprzęt – bo choć używany i niewiele wart, pozwala na przeżycie pierwszego tête-à-tête ze wzbierającą falą. Podczas jednej z wypraw na plażę poznają Sando (Simon Baker) – starszego surfera, który okazuje się mistrzem surferskich zmagań sprzed kilku lat. Stopniowo chłopcy zaprzyjaźniają się z mężczyzną, który staje się ich sportowym guru, przewodnikiem po coraz to trudniejszych falach, trenerem i nauczycielem morza. Sando pokazuje im również najlepsze surferskie plaże w okolicy, nie zawsze bezpieczne, i zapoznaje ze swoją żoną, tajemniczą Evą (fenomenalna Elizabeth Debicki).  Zafascynowani postacią mentora Loonie i Pikelet bezwiednie zaczynają konkurować o jego względy i sportowy prymat na deskach. Rumieńców nabiera także dynamika relacji pomiędzy chłopcami a Evą, hipnotyzującą, bezkompromisową żoną Sando. Jej chłodny dystans, nieobecne spojrzenie i enigmatyczna przeszłość sprawiają, że kobieta jest najbardziej złożoną z postaci prezentowanych na ekranie. Niewypowiedziany ból, zawiedzione nadzieje i niemożność ułożenia relacji z mężem na własnych zasadach spychają ją gdzieś nad granicę rozpaczy, gdzie można znaleźć już tylko chłodną obojętność.  Wielki ukłon w stronę Bakera za obiektywne ukazanie potęgi sportu. Surfing – nie tylko jako sport, lecz szerzej, życiowa filozofia, ma tutaj wiele imion. Przybiera formę czystej motywacji, śmiałego wyzwania rzuconego w twarz, logicznej kalkulacji, kiedy trzeba ujarzmić nadciągającą falę, a także nieujarzmionej siły, która, nieodpowiednio zmetabolizowana, popycha na skraj autodestrukcji. Surfing dla Bakera to zarazem wyzwolona świadomość spod znaku zen, jak i adrenalina w najczystszej formie.       Simon Baker,  Samson Coulter,  Ben Spence  Screen AustraliaSee PicturesGran Via Productions Kiedy ścieżki bohaterów zaczynają się rozchodzić, każdy z nich jest już kimś innym. Reżyser narzuca nam perspektywę Pikeleta – chyba najmniej ciekawej postaci, a zarazem tej, która najmocniej ewoluuje. Dla niego surfing staje się rzeźbieniem samoświadomości, dojrzewaniem do sprzeciwu wobec narzucanych oczekiwań i odwagą do odrzucenia autorytetów, których słowa utraciły już swoją magiczną moc.  Film pięknie ilustruje również całą mitologię narosłą wokół surfowania. Pokazuje samo serce surferskiej kultury: indywidualistów, którzy rzucają wyzwanie potędze natury, mimochodem skupiając się w grupach oddanych wspólnej pasji. Soczyste kadry, cudnie doświetlone australijskim słońcem, w pełnej krasie ukazują potęgę wzburzonej fali, którą z brawurą i elegancją ujarzmiają surferzy.  ""Oddech"", jak każdy dobry film coming of age, wywołuje po seansie poczucie utraconej niewinności – jakby wiedza zdobyta podczas inicjacji w dorosłe życie musiała zostać naznaczona jakąś niepowetowaną stratą. To z pewnością wielki reżyserski sukces debiutującego za kamerą Simona Bakera. Subtelność w kreśleniu bohaterów, a zarazem wielowymiarowe ukazanie dojrzewania w cieniu deski surfingowej pozostawiają widza z apetytem na więcej.  Być może najpiękniejsze przychodzi wtedy, gdy można już tylko tańczyć… bez wyścigów, wzajemnego popychania się… tylko tańczyć. ""Żeby to poczuć. Ten słodki moment, siłę wzbierająca pod stopami…W tych krótkich momentach chwały – po prostu tańczę"". Swoim filmem Baker bez wątpienia pozostawia nas z przejmującym pragnieniem, by choć raz zatańczyć na wodzie."
Nie ma nas w domu (2019),6,"Przychodzi pracownik do właściciela firmy transportowej i mówi: ""mam swoją godność"". A wyszczerzony w wilczym uśmiechu właściciel firmy transportowej na to: ""potrzymaj moje piwo"". Ken Loach, odcinek 4568.  Wybaczcie, jeśli zbyt mocno tłukę w bębny sarkazmu. Jednak definicja kina autorskiego, według której reżyser ""przez całe życie kręci jeden film"", jest rozumiana przez Brytyjczyka nieco zbyt dosłownie. ""Sorry We Missed You"" to kolejny przyzwoity, empatyczny oraz szlachetny obraz w jego dorobku, który najpewniej zleje się w jedna masę z dziesiątkami podobnych – od interwencyjnego ""Polaka potrzebnego od zaraz"", po nagrodzonego Złotą Palmą ""Ja, Daniel Blake"". Myślę też, że – o ile nic się nie zmieni – kiedyś będziemy nazywać je kolektywnie ""późnym Loachem"".   Tyle gorzkie żale. Całość znów ogląda się bez bólu, co ma związek nie tylko ze wspomnianą empatią – wizytówką twórcy ""Kes"" od ponad pół wieku – ale i z kapitalnym rysunkiem bohaterów, z którymi łatwo sympatyzować. Ricky (debiutujący na ekranie Kris Hitchen) to ciężko pracujący facet z Manchesteru, który próbuje rozkręcić w Newcastle własny biznes, lecz póki co musi strategicznie podpiąć się pod dostawczą franczyzę. Jego żona Abbie (Debbie Honeywood, również debiutantka) jest opiekunką starych, schorowanych i zniedołężniałych – z wywieszonym językiem gania po całym mieście, z trudem znajdując chwilę dla bliskich. No i dzieciaki: rezolutna i beztroska jak wiosenny poranek Liz Jane (Katie Proctor) oraz wchodzący w wiek burzy i naporu nastolatek Seb (Rhys Stone). Dzięki subtelnej kronice ich codziennej rutyny (kolejna ze specjalności reżysera), bez trudu wierzymy w miłość bohaterów. A także w to, że zatrudniając się w rządzonej twardą ręką firmie przewozowej, Ricky trąca palcem pierwszą kostkę domina.   To, co następuje później, jest klasyczną nowelą o wyzysku klasy pracującej przez bezduszny system. Stały scenarzysta Loacha, Paul Laverty, opowiada takie historie wybudzony w środku nocy i, niestety, trochę czuć tutaj, że kino społeczne ma dokładnie tyle samo klisz, co komedie romantyczne oraz filmy karate. Pracodawca Ricky'ego wspina się na wyżyny chamstwa, drogówka nie daje spokoju, klienci traktują bohatera jak upierdliwą muchę, a za rogiem czają się gotowe do kradzieży zbiry z pałkami. Trzeci akt to już w ogóle remake ""Księgi Hioba"" oraz emocjonalna manipulacja na poziomie pozytywistycznej noweli.   Na szczęście ""Sorry We Missed You"" to również opowieść o erozji rodzinnych więzi. I jest to wykorzystana szansa – zarówno pod względem scenariopisarskim, jak i reżyserskim. Dzięki kameralnym, świetnie napisanym scenom w mieszkaniu Krisa i Abbie, eleganckiej inscenizacji kolejnych etapów ich związku oraz doskonałym rolom całego kwartetu bohaterów, film zachowuje szlachetny, neorealistyczny charakter. Nie są to może ""Złodzieje rowerów"", jak sugerują niektórzy, lecz skłamałbym, pisząc, że film nie zostawia nas momentami ze złamanym sercem. Obserwując, jak kolejni loachowscy everymani próbują utrzymać się na powierzchni, a przy okazji ocalić godność, rodzi się w sercu ten rodzaj gniewu, o który chyba chodziło.   "
Atlantique (2019),8,"Niezła migrena: melodramat, który wykiełkował z kina faktu, surrealistyczny trip z przystankami na społeczną diagnozę oraz opowieść o dojrzewaniu z historią o duchach w tle. Stojąca za kamerą francuska reżyserka o senegalskich korzeniach Mati Diop wierzy w najlepszą możliwą definicję pełnometrażowego debiutu: gaz do dechy, pasy bezpieczeństwa są przereklamowane.   Akcja rozgrywa się u wybrzeży Atlantyku, w Dakarze – mieście, które przoduje w rankingach zanieczyszczenia i które na ekranie przypomina coś pomiędzy współczesnym Babilonem a terenem jurysdykcji Sędziego Dredda. Monumentalna wieża, symbol kapitalistycznego dobrobytu i zarazem ekonomicznej niesprawiedliwości (wznoszą ją w pocie czoła współcześni niewolnicy) góruje nad slumsami, gorące powietrze wypala gałki oczne, pył i piach zamieniają stolicę Senegalu w ukryty przed światem labirynt. W tych cudownych okolicznościach przyrody poznajemy bohaterkę – wkraczająca w dojrzałość siedemnastoletnią Adę (Mame Bineta Sane). Dziewczyna nie ma lekko: kocha jednego z robotników, Suleimana (Ibrahima Traore), lecz szykuje się do przymusowego małżeństwa z bogatym Omarem (Babacar Sylla). Suleiman też ma swoje za uszami, gdyż bez słowa pożegnania wypływa do Hiszpanii w poszukiwaniu pracy. Na happy end się nie zanosi – zwłaszcza kiedy mężczyzna wraca z bielmem na oczach i głosem żywego trupa próbuje wyegzekwować zaległe pieniądze od nieuczciwego przedsiębiorcy. Karaluchy pod poduchy.   Atlantyk nie bez powodu pojawia się już w tytule – ilekroć widzimy niespokojne fale i słyszymy narastający, świdrujący dźwięk, wiemy, że z błękitnej toni nie wyłonią się raczej emisariusze ONZ. Ocean odbiera życie, lecz daje również szansę na odkupienie: to w nim żyją duchy pokrzywdzonych i marginalizowanych. Diop wprowadza na ekran kilkanaście innych postaci uwikłanych w skomplikowane relacje z Adą. Są tutaj jej przyjaciółki żyjące materialistycznymi marzeniami o innych, równie bogatych Omarach, jest idealistyczny policjant prowadzący śledztwo w sprawie podpalenia łóżka nowożeńców (ich sypialnia to najlepszy żart w filmie, dziecko wrażliwości Ludwika XIV i Kanyego Westa). Bijącym sercem tego świata pozostaje jednak nastolatka, dziewczyna balansująca na kilkunastu granicach: świata rzeczywistego i metafizycznego, beztroskiego dzieciństwa i bolesnej dorosłości, wolności tożsamej z bezinteresowną miłością oraz niewoli patriarchalnych norm.    Autorka łączy owe poziomy interpretacyjne z takim polotem, że trudno je w zasadzie od siebie oddzielić. To rewelacyjna opowieść o tym, że pozostajemy sumą społecznych, psychologicznych i ekonomicznych uwarunkowań; opowieść jednocześnie kameralna i panoramiczna, wpisująca jednostkę w szerszy obyczajowy kontekst. Do tego rewelacyjna od strony formalnej: Diop z pomocą świetnej francuskiej operatorki Claire Mathon (""W pionie"", ""Moja miłość"") znajduje delikatny balans pomiędzy intymnymi zbliżeniami na twarze i ciała bohaterów a długimi jazdami po ciasnych alejkach Dakaru. Zaś sposób, w jaki portretuje nocne oblicze miasta, stawia ją w jednym rzędzie z wybitnymi kronikarzami wielkomiejskich uroków: od nieodmiennie zakochanego w Los Angeles Michaela Manna, przez jednocześnie czułego i bezlitosnego wobec Hongkongu Wong Kar-Waia, po nieżyjącego już obieżyświata Michaela Glawoggera.   W rezultacie, inspirowany autorskim krótkometrażowym dokumentem ""Atlantique"" to rzadki przypadek filmu, który dzięki pełnemu metrażowi zamienia się z krzyku wściekłości w równie ważną elegię. "
John Wick 3 (2019),7,"W świecie ""Johna Wicka"" wystarczy wymówić imię i nazwisko tytułowego bohatera, a wszystkich wokół przechodzą dreszcze. Na wysokości trzeciej części reputacja bohatera wyszła już daleko poza ekran. Przemów słowami ""John"" i ""Wick"" do fana filmów akcji, a ten zacznie trząść się z ekscytacji w oczekiwaniu na Keanu Reevesa pięknie reagującego z przestrzenią w kadrze. Tak, to kino proste jak miano głównego bohatera. Ale w tej prostocie jest czystość i wyrafinowanie, jakiej brakuje konkurencji. Jakiej zresztą konkurencji? John gra we własnej lidze, po raz kolejny.         Keanu Reeves  87ElevenThunder Road PicturesSummit EntertainmentLionsgate Akcja ""Johna Wicka 3"" (podtytuł: ""Parabellum"") rusza dokładnie w momencie, gdzie skończyła się ""dwójka"". John złamał reguły gry, utracił swój uprzywilejowany status i teraz poluje na niego każdy zabójca w mieście. Jak mówi jednak grany przez Iana McShane'a Winston: ""John Wick przeciw wszystkim? Szanse są z grubsza wyrównane"". Rewolucji więc nie będzie: wciąż podążamy wyznaczonym na początku serii dwutorowym szlakiem. Na lewo: poszerzanie kolorowego świata morderców i ich kodeksów. Na prawo: strzelający, kopiący, tnący, skaczący, biegający Keanu Reeves. Reżyser Chad Stahelski i scenarzyści pod wodzą Dereka Kolstada są świadomi zalet tego, co osiągnęli w poprzednich filmach; teraz po prostu idą za ciosem.  Gdyby nie delikatnie przymrużone oko twórców, można by to wziąć za autorską pychę. ""John Wick 3"" to bowiem film, który nieustannie sam się mitologizuje. Ostatnim razem panowie nawiązywali do Harolda Lloyda, tym razem cytują Bustera Keatona. Wpisują się tym samym w tradycję ""fizycznego kina"" i stają w jednym szeregu z kolejnym tytanem slapsticku – w sumie zasłużenie. Rewelacyjna scena pojedynku na noże w zabytkowej zbrojowni jest przecież absolutnym mistrzostwem choreograficznego gagu. Z napięcia między ciałem, rekwizytem i scenografią powstaje tu brutalnie atrakcyjny, cyrkowo finezyjny spektakl.   Nieprzypadkowo w którymś momencie Stahelski pokazuje nam trenujące morderczo baletnice: w najlepszych momentach jego film przypomina właśnie rozpisany na kamerę i aktora taniec. Nieprzypadkowo reżyser wciąż podkreśla fizyczny wysiłek swojego bohatera, filmując jego umęczane na wszelkie sposoby ciało: a to bite, a to dźgane, a to przypalane. Reeves, brnący przez wrogie otocznie w bezlitośnie długich ujęciach, pozbawiony montażowych protez, jest tu zasłużenie gwiazdą. Chce się na niego patrzeć, dlatego nie razi nawet nieustanna autopromocja filmu: co druga postać jest tu fanem ""dokonań"" Johna, która ""cieszy się, że może go poznać"" i ma ""zaszczyt z nim walczyć"". Stahelski, Kolstad i reszta poszerzają swoje uniwersum, ale nieważne, jak daleko od Nowego Jorku znajdzie się Wick, tam i tak już o nim słyszano.         Cecep Arif Rahman,  Keanu Reeves,  Yayan Ruhian  87ElevenThunder Road PicturesSummit EntertainmentLionsgate Niestety: ten przyrost świata – choć sam w sobie atrakcyjny – jest też chyba jedyną poważniejszą wadą filmu. Tak, poznajemy tu szereg nowych, fascynująco większych-niż-życie postaci: Anjelica Huston jako szefowa rosyjskiej mafii, Halle Berry jako ""uzbrojona"" w dwa krwiożercze psy Sofia, Mark Dacascos jako śmiertelnie niebezpieczny zabójca Zero czy Asia Kate Dillon jako wysłana przez Wysoką Radę pani sędzia (są też Yayan Ruhian i Cecep Arif Rahman z serii ""The Raid""!). Ale kiedy mnożą się frakcje i plączą sieci zależności, słabnie fabularny impet.   ""John Wick 2"" – jak dla mnie bezdyskusyjnie najlepsza część cyklu (""Parabellum"" to numer dwa w prywatnym rankingu) – miał pięknie napisany konflikt. Scenariusz stawiał Johna w sytuacji bez wyjścia: cokolwiek zrobiłby bohater, czekała go jakaś porażka. Tymczasem w ""trójce"", gdzie czarno-biała etyka morderczego kodeksu zostaje zastąpiona ambiwalentnym politykowaniem, owo dramaturgiczne ostrze ulega stępieniu. Wick nie jest już postacią tragiczną, ale zwykłym graczem, dyplomatą, bo każda zasada okazuje się mieć jakiś podpunkt i wyjątek. Efekt jest taki, że sporą część filmu spędza on na negocjacjach, na jałowym kluczeniu. W ""dwójce"" relacje między bohaterami miały bezpośrednie przełożenie na akcję, dodatkowo podkręcały napięcie. Tutaj ów związek jest nieco zbyt zaciemniony, zagadany. Ale umówmy się: przyszliśmy tu dla akcji, a ta jest najwyższych lotów.         Keanu Reeves,  Halle Berry  87ElevenThunder Road PicturesSummit EntertainmentLionsgate   Każdego roku w repertuarze znajdziemy jakiś tytuł, przy którym chce się cytować krytycznofilmowe komunały o ""widzialności obcowania człowieka z materią"" i ""czystym kinie"". Na 2019 nominuję do tego zaszczytu ""Johna Wicka 3"". To film z gatunku ""zabili go i uciekł"", ale nasycony taką wrażliwością, że najmniejsze detale mają tu wymiar ekranowej poezji: ot, przeładowywany pistolet czy rysa na szkle dziabniętym przez zakrzywiony miecz. Można narzekać, że seria zaczyna powoli zastygać w swojej formule, że Stahelski odhacza po prostu kolejne obowiązkowe punkty: od neonowej estetyki przez barokowy przepych po aluzje do ""Matriksa"". Chciałbym jednak zawsze oglądać takie ""odhaczanie"". Tym bardziej że ""John Wick 3"" aż kipi od nowych metod robienia starych rzeczy. Dość powiedzieć, że bohater wynajduje kolejne sposoby na pomysłowe krzywdzenie bliźnich: po kulach, pięściach i ołówku przyszła pora na zabijanie ludzi paskiem, psem czy… koniem. Konia z rzędem temu, kto przeskoczy poprzeczkę."
Bacurau (2019),8,"Jak na byłego krytyka filmowego, Kleber Mendonca Fliho zaskakująco dobrze rozumie, że kino bywa czymś więcej niż sumą swoich składników. W jego ""Sąsiedzkich dźwiękach"" na gruncie dramatu społecznego pączkuje autentyczna, egzystencjalna groza – o ile tylko miejska kakofonia wywołuje w nas podobny rodzaj niepokoju. W doskonałym ""Aquariusie"" opowieść o tym, jak pracuje pamięć, odwołuje się z kolei do naszej ulotnej sensualności – wiele zależy od tego, w jakim nastroju wchodzimy na salę kinową. Współreżyserowany ze scenografem Juliano Dornellesem ""Bacurau"" też ma w sobie podobny rodzaj magii – poczujecie go zwłaszcza, jeśli kolektyw i wspólnota są dla Was najwyższymi wartościami.   Akcja rozgrywa się w tytułowej, fikcyjnej wiosce, ograniczającej się do paru ulic i kilkuset mieszkańców, lecz stanowiącej na ekranie kwintesencję regionu Pernambuco. W głąb ojczystej ziemi reżyserów, odwiedzanej przez nich w każdym filmie, kamera spływa z okołoziemskiej orbity – pierwsze ujęcia filmu przydają wyjałowionym krajobrazom niezwykłości, sugerują, że być może mamy do czynienia z miejscem o magicznej proweniencji oraz wydarzeniami o kosmicznej wadze. Kiedy po długim, 94-letnim życiu ze światem żegna się duchowa przywódczyni lokalnej społeczności, we wsi rozpoczyna się festiwal cudów: telefony tracą zasięg, zwierzęta są niespokojne, satelity wariują, a Bacurau dosłownie znika z mapy świata. Boska interwencja? Kosmici? Duch troskliwej matrony? A może czysty przypadek?  Fliho i Dornelles celowo zwlekają z odpowiedzią na to pytanie. Chętnie za to zajmują się podglądaniem miejscowych zwyczajów oraz budowaniem atmosfery z pogranicza dokumentu oraz magicznego realizmu: znalazło się tu miejsce zarówno na podszytą metafizyką społeczną panoramę, jak i na kilka świetnie rozegranych, indywidualnych wątków (oglądanie w akcji weteranki brazylijskiego kina Soni Bragi to wciąż czysta przyjemność). Bacurau jest miejscem zaludnionym przez zdziwaczałych pustelników, szalone lekarki, bezwolne prostytutki oraz gangsterów na drodze do odkupienia, lecz to, co czycha na bohaterów poza granicami wioski, jest znacznie groźniejsze niż bieda i przestępczość – i podobnie jak w poprzednich filmach Filho, pozostaje symbolem agresywnej modernizacji. Polityczny macher i kandydat na prezydenta, na ekranie figura czysto satyryczna, przypomina równie chciwych antagonistów z ""Aquariusa"" i ""Sąsiedzkich dźwięków"". Zaś jego intryga wydaje się mało subtelną metaforą zagranicznej polityki prezydenta Bolsonaro.   Krwawe starcie mieszkańców wioski z tajemniczymi intruzami jest oczywiście nieuniknione. A dzięki nieprawdopodobnym umiejętnościom inscenizacyjnym Filho zamienia chwile ""ciszy przed burzą"" w dramaturgiczną perełkę. Przemoc oraz symboliczna zemsta na uprzywilejowanych prowadzą w jego dziele do rozładowania napięcia i oczyszczenia – mimo że operator nie szczędzi nam drastycznych obrazów, całość skrzy się czarnym humorem. W ogóle to dziwny film, rozpadający się na kilkanaście innych: trochę tu etnograficznego kina faktu, szczypta komedii absurdu, podszewka z thrillera i westernu, zwłaszcza w inspirowanej dziełami Peckinpaha warstwie wizualnej. Wreszcie – solidny fundament w postaci politycznego manifestu. I choć momentami wygląda to jak sentymentalny hołd dla małej ojczyzny, mało kto potrafi dziś tak głośno tupnąć nogą w jej obronie.  "
Nędznicy (2019),7,"Paryż płonie. Nawet jeśli nie palą się samochody, a ogień nie trawi sklepowych witryn, bulgocze krew w ludzkich żyłach, a serca zajmuje nienawiść. Adaptując własną krótkometrażówkę sprzed dwóch lat, debiutujący za kamerą aktor Ladj Ly robi wystarczająco dużo, by oddać atmosferę miasta oraz społeczeństwa na krawędzi implozji. A także zbyt mało, by pogodzić napędzane testosteronem kino akcji z przekonującym, społecznym komentarzem.   Pamiętacie ""Dzień próby""? Ten film, w którym oscarowy Denzel Washington obwoził nieopierzonego Ethana Hawke’a po Los Angeles i wbrew swoim niecnym intencjom hartował jego moralny kręgosłup? ""Les Miserables"" to trochę jego francuski remake, w którym ""Nędznicy"" Victora Hugo służą co najwyżej za Wielką Księgę Cytatów (""myli się ten, kto myśli, że zły los może się wyczerpać"" – nawet, jeśli inny passus jest kodą opowieści, to ten również pasuje). Jest więc nowy, idealistyczny policjant w wydziale, dwóch cynicznych wyjadaczy, a także feralny dzień, który sprawi, że wszyscy będą mogli się przejrzeć w sobie niczym w lustrze. W tle Paryż jak z horroru: betonowy labirynt podzielony na strefy wpływów, tereny rywalizacji, poligony rasistowskich ataków oraz azyle dla ofiar kolejnych starć. Ile potrzeba, by karuzela przemocy rozkręciła się na dobre? Uwaga, spoiler: niewiele.   Ly ma oko do środowiskowego detalu i w efektowny sposób kreśli specyfikę kolejnych kręgów paryskiego piekła. ""Pazur"" kina społecznego ma u niego bezpośredni związek z formą: rozedrgana kamera trzyma się blisko bohaterów, operator wisi policjantom na plecach i zagląda im w oczy, zaś wszystkie sekwencje przepychanek, zamieszek i konfliktów rozegrane są przy eskalujących, niskich dźwiękach. Dramaturgicznie całość też jest bez zarzutu: podjazdowa wojenka żółtodzioba z agresywnym samcem alfa ma odpowiednią temperaturę, wątek wplątanych w policyjne sprawki dzieciaków sprawdza się jako kontrapunkt, z kolei momenty wyciszenia są zazwyczaj prologiem do scen chwytających za gardło.   Niestety, przy realizacji filmu, który tak idealnie trafia w swój czas, podobne ambicje nie wystarczą. Ly nie wie, czy chciałby uniwersalizować swoją historię i trzymać się wątku środowiskowego determinizmu, czy może pokazać swoich bohaterów jako ofiary kulawego systemu politycznego. W rezultacie próbuje pójść obydwiema ścieżkami i obydwie wiodą go donikąd. Wbrew surowej poetyce, oddolna rewolucja klasy tłamszonej policyjnym butem jest u niego przedstawiona w sposób naiwny i egzaltowany, zaś całość kończy się unikiem rodem z najstarszego, reżyserskiego sztambucha. Centralny konflikt filmu oparty wokół bezsensownego wybuchu przemocy, pociągającego za sobą kolejne konsekwencje, również nie wybrzmiewa – być może właśnie dlatego, że z jednej strony przypomina temat podniesiony z ulicy, a z drugiej – kliszę wyciągniętą z taniego sensacyjniaka.    Reżyser pozostaje w rzeczonym rozkroku na tyle długo, by zostawić nas z rozczarowującym banałem: wszyscy jesteśmy winni, Victor Hugo, ""nędza zła macocha"", sytym Europejczykom łatwo oceniać. To już serio lepiej, żeby się przez dwie godziny strzelali. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Z pianą na ustach (2017),7,"Kino krajów nadbałtyckich (z wyłączeniem Skandynawii i Rosji) wciąż pozostaje w Polsce stosunkowo nieznane, a poza kilkoma chlubnymi wyjątkami (z ""Mandarynkami"" oraz twórczością Sharunasa Bartasa na czele), nieczęsto trafia nawet do ograniczonej dystrybucji. Premiera ""Z pianą na ustach"", koprodukcji litewsko-łotewsko-polskiej, to świetna okazja, by zasmakować tej kinematografii – bliskiej, a zarazem tak nieznanej.  Nowy film reżysera ""Mamo, kocham Cię"", piąty w dorobku 36-letniego Janisa Nordsa, to dramat psychologiczny przefiltrowany przez konwencję kina grozy: mroczna, baśniowa aura ""Pokotu"" zlewa się na łotewskiej prowincji z poczuciem nieuchronnego fatalizmu spod znaku ""Durnia"" Yuriya Bykova. Łotysz nie próbuje jednak moralizować ani oceniać. Każdy z jego bohaterów jest zagubiony i na swój sposób ułomny – a przez to bardzo ludzki.  Didzis jest dziś trenerem psów policyjnych; kiedyś, prawdopodobnie przed wypadkiem, w którym stracił nogę, był policjantem na czynnej służbie. Jego żona, Jana, pracuje jako fizjoterapeutka w lokalnym gimnazjum sportowym, gdzie uczy się i trenuje 17-letni Roberts, zawodowy pływak, z którym kobieta nawiązuje romans. Ten groteskowy trójkąt miłosny, który szybko przestaje być tajemnicą, stawia bohaterów pod ścianą i wymusza podjęcie szeregu decyzji – choć sami zdają się nie do końca wiedzieć, czego właściwie chcą.  Psychologiczne portrety bohaterów są bardzo precyzyjne, ale kreślone subtelnie, z dużą dozą empatii. W opozycji do tej ""miękkiej"" psychologii stoją chłodne, wyostrzone zdjęcia, wizualny rym do zewnętrznych uwarunkowań, z którymi muszą zmierzyć się bohaterowie. Nords pozwala wybrzmieć wszystkim tłumionym emocjom, ale zarówno reżyserowi, jak i bohaterom daleko do egzaltacji. Każda z postaci zamyka się w świecie własnych ograniczeń i niedoskonałości – jest definiowana nie przez to, co ma, ale przez to, za czym tęskni. Manifestujący się brak – fizyczna ułomność (kalectwo), emocjonalna pustka (butwiejące uczucie wobec męża) czy też zbyt ciasny gorset narzucanych norm (ograniczająca wolność relacja z konserwatywną matką) uruchamiają w bohaterach emocje i działania, którym nie potrafią się ani przeciwstawić, ani z nich wyzwolić. To uwikłanie w siatkę sprzecznych uczuć zarówno wobec siebie samych, jak i wobec innych, tworzy pajęczynę emocji, która subtelnie drga z każdym okruchem ekranowej akcji.  Reżyser nie sili się na uniwersalizm ani nie udaje, że opowiada wielką historię, a kameralny charakter zdecydowanie działa na korzyść opowieści. Wiele kwestii pozostaje niedopowiedzianych (co tak naprawdę przydarzyło się Didziasowi? Jak długo trwa znajomość Jany i Robertsona? Jak wyglądało małżeństwo Jany i Didziasa przed wypadkiem?), ale status quo właściwie nie jest istotny: liczy się tylko działanie i jego skutek. Akcja zamyka się w zaledwie 2-3 dniach i pozbawiona jest jakiegokolwiek dodatkowego komentarza spoza kadru – widzowie mogą tylko obserwować, wewnętrzny świat uczuć bohaterów pozostaje przed nimi zamknięty. Ta epizodyczność i bezpośredniość sprawiają wrażenie, jakby kamera tylko na moment zatrzymała się wśród bohaterów, by za chwilę poszybować dalej i opowiedzieć inną historię, równie uwikłaną emocjonalnie.  Kino Nordsa dokumentuje w makroskali niejednoznaczność i kompleksowość ludzkiej natury, balansując na jej skrajnościach. Intensywna ""szarość"" jego bohaterów raz mieni się czernią, a raz bielą – ale zawsze reprezentuje to, co pośrodku, szarego człowieka, zagubionego w rzeczywistości. Zdjęcia subtelnie odzwierciedlają tę grę napięć wewnątrz ludzkiej natury: świeża krew na śniegu, gorący oddech wypuszczony w mroźne powietrze, niespokojne psy skaczące na tle uśpionego lasu – świat pełen jest sprzeczności, których na co dzień nie dostrzegamy.  Paralelę do świata ludzkich dylematów i emocji stanowią losy 3 owczarków, trenowanych przez Didziasa, które zarażają się panującą w lesie wścieklizną. Kipiące od instynktów, z pianą na ustach, kończą w oczywisty sposób. Przekaz nie napawa więc optymizmem, ale reżyser pozostawia ludziom wentyl nadziei – zawiesza paralelę i proponuje otwarte zakończenie, przekazując widzom przywilej decydowania o swoich bohaterach.  W powstaniu filmu mieli swój udział także polscy twórcy: charakteryzatorka Agnieszka Hodowana, montażystka Agnieszka Glińska i kompozytor Mikołaj Trzaska (autor pulsującej, mrocznej muzyki). Za efekty komputerowe odpowiada Studio Produkcyjne Orka, a koproducentem jest firma Madens. Film otrzymał również dofinansowanie PISF.   Piąty film w dorobku Nordsa posiada w sobie nurtującą chropowatość kina skandynawskiego i cierpki fatalizm świata znany z filmów współczesnych reżyserów rosyjskich. Produkcja została nagrodzona podczas 40. Festiwalu Filmowego w Moskwie specjalnym wyróżnieniem rosyjskich krytyków filmowych ""za artystyczne podejście do problemów współczesności"" – choć dylematy i emocje towarzyszące bohaterom są tak samo aktualne niezależnie od czasów."
Łowcy czarownic (2018),7,"Superbohaterowie i czarownice to dziecięce sprawy, mógłby powiedzieć ktoś nad wyraz dumny z faktu bycia dorosłym. Nic zatem dziwnego, że w filmie dla dzieci – takim jak serbscy ""Łowcy czarownic"" – znajdziemy zarówno jednych, jak i drugie. Ale kto powiedział, że herosów w rajtuzach i Bab Jag nie da się wykorzystać do opowiedzenia dzieciom o całkiem poważnych sprawach? Reżyser Raško Miljković robi właśnie to: wykorzystuje rekwizytornię młodzieżowej fantazji, by zaciekawić młodych widzów, a potem oswoić ich z trudnymi tematami.       Mihajlo Milavic,  Silma Mahmuti  Dream Factory Macedonia Nieprzypadkowo Miljković rozpoczyna swoją opowieść od serii narracyjnych zmyłek. Scena, w której zamaskowany superbohater ratuje chłopca w okularach przed bandą osiłków, okazuje się tylko marzeniem zwykłego podstawówkowicza. Ze snu o pelerynie i supermocy Jovan budzi się do zwyczajnej codzienności, gdzie zamiast ratować świat, trzeba wstać, zjeść śniadanie z rodzicami i wyruszyć do szkoły. Z jedną różnicą: Jovan jest niepełnosprawny, cierpi na częściowe porażenie mózgowe. Za wszelką cenę stara się więc dotrzeć do klasy przed innymi dziećmi, bo nie chce, by rówieśnicy śmiali się z jego sposobu chodzenia. A co na to młodzi widzowie? Miljković sprytnie uprzedza tak okrutną reakcję publiczności. Pozwala odbiorcom zaprzyjaźnić się z chłopcem, zanim ujawni prawdę o jego chorobie. W ten sposób pokazuje, że choć Jovan może ""dziwnie"" się porusza, w zasadzie jest zwykłym dzieciakiem, takim jak oni.   Chwilę po widzach Jovana poznaje Milica: nowa dziewczyna w klasie, i w ławce. Dla chłopca, który dotychczas siedział sam, a szkolne przerwy spędzał, obserwując przez okno biegających po podwórku kolegów, będzie to nie lada wyzwanie. Tym bardziej że Milica stanowi jego antytezę: jest zadziorna i pyskata, momentalnie zresztą wdaje się w bójkę z klasowym łobuzem. Mniejsza o to, czy przeciwieństwa faktycznie się przyciągają, czy to po prostu bardziej atrakcyjny scenariuszowy koncept: grunt, że Jovan i Milica niespodziewanie się zaprzyjaźniają. Dziewczynka pomoże zamkniętemu chłopcu otworzyć się na świat, on z kolei wesprze koleżankę, która przeżywa rozstanie rodziców.       Jelena Jovanova  Dream Factory Macedonia Tak, wyimaginowane superbohaterskie alter-ego Jovana czy tytułowe ""czarownice"" nie są jedynie typowymi fajerwerkami ""dziecięcego kina"". Marzenie o supermocy staje się tu metaforą ograniczeń, z jakimi walczy niepełnosprawny chłopiec: Jovan śni o lataniu, ale chciałby też móc po prostu bawić się z rówieśnikami czy samodzielnie wejść po schodach. Podobnie jest z prześladującą Milicę ""czarownicą"". W oczach dziewczynki ojciec, który odchodzi do innej kobiety, nie jest sobą, zachowuje się jak zaczarowany. Nic zatem dziwnego, że córka podejrzewa nową partnerkę taty, że rzuciła na niego urok. Przecież ""zakochać można się tylko raz"", jak desperacko wierzy dziewczynka.   Otóż to: wiara w cuda czy fantazja jest dla dziecka tyleż sposobem rozumienia świata, co sposobem łagodzenia traumy rzeczywistości. Ale może też być sposobem przygotowania go do dorosłych dylematów – i z tego właśnie korzysta tu Miljković. Intryga ""Łowców czarownic"" jest przecież zaledwie kolorowym opakowaniem, pod którym reżyser sprzedaje swoim widzom trudną lekcję świata. W efekcie dostajemy zdrowy filmowy kompromis: historię, która wciągnie młodych odbiorców, ale zarazem czegoś ich nauczy. Utożsamiwszy się z bohaterami, dzieciaki nauczą się czegoś o empatii, akceptacji i przyjaźni.   Koniec końców ""Łowcy czarownic"" to przecież opowieść o przede wszystkim o tym ostatnim: o tym, że o problemach dobrze z kimś porozmawiać, a w tarapatach warto wyciągnąć rękę do drugiej osoby. Powtarzane przez Jovana niczym mantra ""ja sam!"" jest może manifestem jego samodzielności, przystawalności czy względnej pełnosprawności. Ale kiedy nie możesz samemu wejść po schodach, nie szkodzi poprosić o pomoc. Nie ma w tym wstydu – a czasem znajdzie się przyjaciel. "
Trzy kroki od siebie (2019),3,"Melodramat, jak powszechnie wiadomo, to gatunek o niedolach miłowania. Nie ma melodramatu bez przeszkody stojącej na drodze ukochanych. ""Trzy kroki od siebie"" to kolejny po ""Gwiazd naszych wina"" melodramat z nastolatkami w roli głównej, gdzie przeszkodą na drodze miłosnego spełnienia jest choroba. Tu konkretnie mukowiscydoza.       Haley Lu Richardson  CBS FilmsWayfarer Entertainment         Cole Sprouse  CBS FilmsWayfarer Entertainment Stella i Will poznają się w szpitalu. Oboje cierpią na tę samą przewlekłą chorobę, która nie pozwala się im zbliżać do siebie na mniej niż półtora metra. Chłopak i dziewczyna walczą o życie. Ona czeka na przeszczep płuc, on na wyniki eksperymentalnej terapii.  Wszelkie obawy, jakie można by żywić wobec historii o takim punkcie wyjścia, niestety się sprawdzają. Powstał nieznośnie czułostkowy film, działający jak mocno wykalkulowana maszynka do fabrykowania tanich wzruszeń. Fabuła rozwija się jak po sznurku, przechodząc przez wszystkie punkty zwrotne, przez jakie zgodnie z podręcznikami scenopisarstwa przejść powinna. Nic nas nie zaskakuje, nie wytrąca z oczekiwań. Nie ma ani jednej oryginalnie pomyślanej sceny. W dialogach brakuje nerwu, dowcipu, autentyczności. Ani scenarzyści, ani reżyser nie wysilili się – w efekcie wyszedł film, który nawet w swoim gatunku jest przede wszystkim boleśnie nijaki.        Cole Sprouse  CBS FilmsWayfarer Entertainment         Haley Lu Richardson  CBS FilmsWayfarer Entertainment W dodatku stężenie sentymentalizmu narasta z każdą minutą, aż na końcu staje się zupełnie nie do zniesienia dla każdego, kto egzaltacje wieku nastoletniego ma już za sobą. Wybrane do filmu piosenki są nieznośne na czysto fizycznym poziomie. Może dałoby się jakoś ścierpieć seans, gdyby odtwarzający główne role nastoletni aktorzy wnieśli na ekran autentyczną charyzmę. Gdyby widać było między nimi chemię. Niestety, nie uświadczymy ani jednego, ani drugiego. Cole Sprouse zupełnie nie sprawdza się w roli Willa, patrząc na niego, nie czujemy dramatycznych stawek, jakie stoją przed bohaterem. Trochę lepiej wypada Haley Lu Richardson jako Stella –najbardziej przekonująca jest jednak wtedy, gdy występuje na ekranie sama, nie w duecie ze Sprouse'em. W melodramacie powinno być chyba jednak odwrotnie. Jak to kino amerykańskie z takim budżetem, film trzyma pewien poziom, jeśli chodzi o parametry produkcji. Na gwiazdki, jakie przyznałem ""Trzem krokom"" zapracował głównie profesjonalizm pionu operatorskiego, dźwiękowego, montażu.   Doceniam też dobrą robotę, jaką film robi dla społecznej świadomości problemów ludzi cierpiących na mukowiscydozę. Podobnie jak konkluzje, do jakich w finale widzowie dochodzą razem ze Stellą. Niestety, nie da się ukryć, że jakkolwiek słuszne by one były, prawie dwie godziny, jakie twórcom zajęło dojście do nich w kinie, to filmowa droga przez mękę."
Zniknięcie mojej matki (2018),8,"""Odpieprz się!"", ""Zabierz to!"", ""Odłóż tę kamerę!"", ""Spierdalaj!"". Naprawdę trudno zliczyć, jak często Benedetta Barzini ciska bluzgiem prosto w obiektyw. To początki starczej demencji? Frustracja? Trudny charakter? Twarz siedemdziesięciokilkulatki przecina konstelacja głębokich zmarszczek, skóra wygląda jak pień drzewa, od lat nie nakładano na nią żadnych kosmetyków. Jest w tym rodzaj sękatej mądrości, wizerunek godny chrześcijańskiej mistyczki albo wiejskiej szeptuchy. Bliskość ziemi, ściółki, kory i zeschłej trawy.   Sama Barzini na takie ""przyrodnicze"" porównania prawdopodobnie zareagowałaby mocno nieparlamentarnym językiem. Dawna supermodelka, pierwsza włoska twarz amerykańskiego ""Vogue'a”, na początku lat 60. zrobiła szybką karierę w Nowym Jorku, stając się jedną z ikon tamtejszej bohemy artystycznej i przyjaciółką Andy'ego Warhola. Wychowana w tradycjach antykapitalistycznych i lewicowych, w 1973 roku porzuciła świat mody i wstąpiła do Włoskiej Partii Komunistycznej, wkraczając na drogę radykalnego feminizmu i marksizmu. Dzisiaj pokazuje mediolańskim studentom, dlaczego modeling i fotografia modowa są formą opresji kulturowej, krytykując między innymi wszechobecne zestawianie kobiecości z naturą. Ten prywatny zwrot polityczny spowodował także całkowite odrzucenie przez Barzini obrazów jako tworów szkodliwych i deformujących rzeczywistość. Wizerunek to dla niej fałsz, cudzy projekt, niebezpieczny symulakr, a jej poglądy sytuują się w kontrze do współczesnego świata mediów wizualnych. Nic więc dziwnego, że na koniec życia była modelka chciałaby się ""wymazać” – całkowicie zniknąć z radarów, pogrążyć w samotności bez komputera, telefonu i rodziny, osiąść na jakiejś odległej i nieznanej wyspie. I to dążenie – tę swoistą ""ostatnią podróż"" poza obrazy – jej najmłodszy syn Beniamino Barrese zamienia w projekt artystyczny. Przekłada na znienawidzony język fotografii i filmu.   Wejście w prywatność matki odbywa się jednak za jej wyraźnym przyzwoleniem, wydanym podobno pod przymusem i z miłości, chociaż zapewne nigdy nie uda nam się zweryfikować, na ile radykalny ikonoklazm Barzini jest w istocie szczery i konsekwentny. No bo jak wyjaśnić jej udział w londyńskim Fashion Week i to w pełnym makijażu, pozującą wśród modelek i celebrytek? Czy chodzi o pieniądze? Sentyment? Dawną obietnicę? Nie wiadomo, kamera niczego nie wyjaśnia, zawiesza się uporczywie na twarzy, skórze, włosach w roli milczącego świadka, neutralnego oka. Ta sama synowska kamera zdecydowanie częściej bywa jednak intruzem, myśliwym polującym na intymność i wizerunek, z którym Barzini walczy za pomocą przekleństwa, połajanki i narzekania. Trudno powiedzieć, czy cała ta rodzinna ""gra we wpatrywanie"" ma jakiś z góry ustalony sens. Jeśli tak, to próbowałbym go znaleźć w wyznaniu bohaterki, że jako modelka zachowywała przezroczystość i nigdy nie oddawała fotografom prawdziwej siebie.  I teraz Barrese, jakby na przekór, poszukuje owej ukrytej prawdy o matce w jej wizerunkach, w nieustannym podpatrywaniu, w tym wszystkim, czego zrewoltowana modelka nienawidzi i czym fizycznie gardzi. Jego taktyka ponosi jednak spektakularną porażkę, która pozostaje jednocześnie najmocniejszym punktem całego filmu. Barzini podpatrywana na wykładach, przy zawalonym papierami biurku, paląca jak smok i klnąca jak szewc pod portretem Karola Marksa. Barzini pozująca w niebieskiej sukience, uśmiechnięta i frywolna, dobra i ciepła. Barzini z lat 60., czarno-biała, w futurystycznych strojach, wcielona w ciała młodych modelek, którym jej syn urządza castingi i domalowuje charakterystyczne matczyne pieprzyki na policzkach. W żadnym z tych spojrzeń nie udaje się przyszpilić prawdy, ustanowić stabilnego obrazu, zamknąć człowieka w jednym określonym wizerunku. Jest tak, jak uważa bohaterka: osoba nigdy nie jest absolutną jednością, wymyka się obiektywizującym zakusom obrazów, nie daje spetryfikować. I Barzini, nie czarujmy, mówi tutaj przede wszystkim o sobie, fascynującej właśnie przez ten rodzaj nieuchwytności, nieprzystawalność do schematów społecznych i kanonów piękna, wytwarzającej siebie na nowo z każdą kolejną sytuacją. W tytułowym zniknięciu dostrzegam więc szeroką metaforę, swoistą grę z pustką i tożsamością, nie zaś realną ucieczkę na bezludną wyspę. Grę, która odzyskuje dla filmu dokumentalnego enigmatyczność i nieprecyzyjność tematu. Grę, w którą zwyczajnie chce się zagrać. I obdarzyć jej reguły ciekawskim spojrzeniem. "
Antropocen: Epoka człowieka (2018),3,"Broniących Ziemię przed nadmierną eksploatacją można podzielić na dwa obozy: wyrozumiałych nauczycieli i bezlitosnych prześladowców. Jeśli rozwój cywilizacji i techniki nie tylko ułatwia życie ludziom, ale stanowi zagrożenie dla reszty geosystemu, to postawa tych pierwszych – cierpliwe tłumaczenie rezultatów ludzkiej drapieżności – może wydawać się sensownym rozwiązaniem. Do czasu. Panujący dziś naukowy konsensus nie pozostawia wątpliwości, że ekologiczna apokalipsa już się zaczęła – i to my jesteśmy jej sprawcami. Samo pokazywanie efektów rozpałętania się człowieka nie wystarczy do zmiany status quo.  Po takim wyznaniu wiary nie mogę przyklasnąć ""Antropocenowi: epoce człowieka"" Jennifer Baichwal, Nicholasa de Penciera i Edwarda Burtynsky'ego. Trzecia część nieformalnej trylogii o Ziemi (po ""Sfabrykowanym krajobrazie"" i ""Wodnych znakach"") składa się na multidyscyplinarny projekt badający wpływ ludzkości na stan, dynamikę i przyszłość planety. Jako że trudno o dostęp do anglojęzycznych artykułów i wystaw fotograficznych za oceanem, występujący solo dokumentalny wideoesej kojarzy się raczej z artystowską ciekawostką niż z pełnoprawną wypowiedzią. Jeśli coś bada, to przede wszystkim medytacyjne zapędy twórców.  Opowiadając o tytułowej erze – z człowiekiem w roli napędu i niszczyciela – twórcy łączą w jeden dyskurs etykę z estetyką. Umieszczane w geometrycznych, fraktalnych kadrach największe kamieniołomy Europy, ciągnące się przez dziesiątki kilometrów tunele, wysypiska wielkości miast, aglomeracje gęste jak mrowisko, zbielałe rafy koralowe, dzielnice naftowe rodem z ""Blade Runnera"", kopalnie potasu w Uralu czy stawy litu na Atakamie ukazują zdradziecko-hipnotyczny urok spustoszeń czynionych przez ludzi. Ceniony fotograf Edward Burtynsky wyraźnie odciska autorskie piętno na filmowej formie. Ponownie sprzeciwia się fotograficznej koncepcji ""decydującego momentu"". Kręcąc z dronów, helikopterów, wysokich platform i naturalnych wzniesień terenu, ukazuje nieruchome piękno zagarniętych przez człowieka połaci i rosnącą w wykładniczym tempie skalę zniszczeń. Mam wątpliwość, czy kontemplacyjna niespieszność tych przedstawień przypadkiem nie usypia aktywisty w każdym z nas. Czy to dobrze, że twórcy pokazują, zamiast nami wstrząsnąć? Takie oczywiście ich prawo. Jako filmowa całość porozrzucane kadry przypominają jednak czarną dziurę bez dna: wykontemplować można się z niej wszystko, lecz trudno wyciągnąć z niej coś konstruktywnego.  W tym konkretnym momencie historii (również historii kina) ""Antropocen"" wydaje mi się nie na miejscu. Słuszne hasła na ustach filmowców stoją w pewnej sprzeczności z intelektualnym lenistwem ich utworu. Za późno na mówienie o konieczności refleksji i tylko o niej. ""Musimy się nad tym zastanowić"", powiedział kapitan o tonącym statku... W ostatnich sezonach sam tylko Netflix udostępnia po kilka dokumentów całościowo i merytorycznie ujmujących poruszane tu, lecz pozostające w luźnym związku tematy. Opowieści o relacjach indywidualnych konsumentów i różnych gałęzi gospodarki z ekologią bezpośrednio uczą, jak każdy z nas tu i teraz może ograniczyć negatywne zmiany. W filmie kanadyjskich dokumentalistów nawet wrażliwy komentarz Alicii Vikander nie przynosi poznawczej satysfakcji. Z ciekawostką dotyczącą długości wybetonowanego wybrzeża Azji wiele nie zrobimy – a, piszę to bez przesady, dostajemy niewiele więcej. Ekstremalnym przykładem powierzchownej zadumy są kilkusekundowe ujęcia paru gatunków wraz z komunikatem o ich zagrożeniu; podręcznik biologii podstawówkowicza wzbudza więcej ekologicznej empatii, że o informacyjnej wartości nie wspomnę. Narracja zatrzymuje się zatem wpół drogi: zaburzając kontemplację niemych obrazów, wzbudza apetyt, lecz ostatecznie pozostawia poznawczy niedosyt.  Ukazując odległe zjawiska z człowiekiem jako ich wspólnym mianownikiem, twórcy nie podejmują się odkryć przed nami sieci naczyń połączonych. Ktoś powie, że cenią inteligencję odbiorców. Obawiam się, że nie tylko w podejrzliwych laikach, ale i w myślących o ekosystemie umiarkowanych konsumentach tak podana mieszanka tematów może wcale nie wzbudzić poczucia winy z powodu konkretnych postępków; o konieczności działania i podjęcia oddolnych zmian ni widu, ni słychu. ""Antropocen"" chce objąć wszystko, lecz faktycznie mówi niewiele. W dodatku robi to tak, jakby uczucia anonimowych sprawców były tu najważniejsze. Odpowiedzialność i nadzieja – te dwa katalizatory ekologicznej poprawy świata – są tu tylko przebłyskiem, a nie bodźcem, który wzbudziłby chęć działania. Trudno jest napisać scenariusz ratowania świata (lub chociaż najbliższej okolicy); znacznie łatwiej zlecić cały świat (zostawiając po sobie trochę śladu węglowego) i kontemplować obrazki, trwożliwie kiwając przy tym głową. Ironista mógłby twórcom przypisać dewizę: ""Gdy jeden człowiek upadnie, drugi powinien się przejąć"". Tu, rzecz jasna, upada nie tylko człowiek, lecz cały ekosystem."
Truposze nie umierają (2019),6,"Zombie Jima Jarmuscha charczą, sapią i drepczą w rytmie jego największych przebojów. Chociaż potrafią błyskawicznie rzucić się do gardła, raczej nigdzie im się nie spieszy. Mimo że ociekająca krwią wątroba to dla nich łakomy kąsek, przehandlują każdy rarytas za dzbanek świeżej kawy. Powykręcane stawy, nadgniła skóra i bielmo na oczach tylko dodają im uroku. Szkoda, że odziera ich z niego wyeksploatowana na wszystkie możliwe sposoby metafora konsumpcjonizmu.  Akcja filmu rozgrywa się w Ameryce, a raczej w ""Ameryce w pigułce"", czyli gdzieś w zabitej dziurami mieścinie na wschodzie. Po ulicach szusuje wóz patrolowy, za kółkiem nudzi się para gliniarzy: zbliżający się do emerytury Cliff (Bill Murray) oraz jego młody zastępca Ronald (Adam Driver). Na komisariacie czeka już na nich zahukana służbistka (Chloë Sevigny), na podmiejskiej farmie z dubeltówką gania zwolennik białej Ameryki (Steve Buscemi), zaś w hotelu nieopodal uroki prowincji odkrywa tercet wielkomiejskich hipsterów (z Seleną Gomez na czele). Jest jeszcze las, a w nim wyciągnięty rodem z ""Waldenu"" Thoreau pustelnik i opiekun przyrody (Tom Waits). Kiedy za sprawą ludzkiej bezmyślności oraz kosmicznego kontrataku Matki Natury umarli powstaną z grobów i zrobią sobie z miasta stołówkę, przeżyją ci, którzy widzieli najwięcej filmów o zombie. ""To nie może skończyć się dobrze"" – powtarza jak mantrę Ronald.   Chociaż gatunkowe ramy są dość szerokie, a w kwestii logistyki eliminacji żywych trupów Jarmusch ma coś do dodania, reżysera nie interesuje ani krwawy spektakl (zombie rozpadają się tutaj na popiół, nic efekciarskiego), ani nakręcanie spirali grozy (chyba nie liczyliście na coś innego niż offbeatową komedię?). Wspominany kilkukrotnie George Romero oraz rozkopujący własny grób Samuel Fuller to dla niego ikony bezkompromisowej satyry, zaś kinofilska zabawa to w jego wykonaniu bezwstydny autotematyzm – objawiający się przede wszystkim w nadświadomych, wyczulonych na gatunkowe klisze bohaterach oraz zabawnej, narracyjnej arytmii. Wszyscy mają tutaj świadomość konwencji, na apokalipsę są doskonale przygotowani, wiedzą, że trzeba celować w głowę i zawsze mieć za plecami ścianę. Show kradnie – oczywiście! – Tilda Swinton. Otulona new age’ową aurą, ze szkockim akcentem i mieczem samurajskim na plecach jest jak popkulturowe wyobrażenie na swój własny temat.    Póki Jarmusch składa kolejne hołdy i bawi się ikonografią, jego film ogląda się z wypiekami na twarzy. Niestety, wraz z klasykami, na ekranie pojawia się również ich dziedzictwo, czyli wątek żywych trupów kojarzonych nieodmiennie z kulturą konsumpcji. Zombie lgną do rzeczy, które kochali przed śmiercią, tęsknią za baseballem, drogimi ciuchami i centrami handlowymi, mamroczą pod nosem ""wi-fi"", ""starbucks"" i ""nintendo"", a Jarmusch pochyla się nad tym upadkiem cywilizacji niczym stary, siwy mędrzec. Ja rozumiem, że instagramerki, społeczeństwo zanurzone w czarnym lustrze i generalna komunikacyjna atrofia to wdzięczny temat na satyrę. Jednak w ustach twórcy ""Nocy na ziemi"" brzmi to wszystko zbyt deklaratywnie, pozbawione jest jakiejkolwiek ironii i subtelności. Zwłaszcza że dookoła same armaty: globalne ocieplenie, Donald Trump, ""naukowcy” z Fox News, rasizm. W normalnych okolicznościach powiedziałbym, że ktoś tu próbuje się asekurować i uszlachetniać gatunek. Wydaje mi się jednak, że to raczej przypadek reżysera, któremu ten film po prostu nie jest potrzebny.    Żeby opowiedzieć o świecie wypadającym z orbity, Jarmusch nie potrzebował dotąd żywych trupów oraz kosmicznej intrygi. Być może dlatego ""The Dead Don’t Die"" – mimo oczywistej wartości komediowej – sprawia wrażenie starczego lamentu i przestrzelonej krytyki. ""Podziel się ze mną jakąś mądrością"" – prosi jeden z bohaterów pracownika firmy kurierskiej (gra go raper RZA, z kolei firma nazywa się WU UPS – oto poziom satyry, z którym mamy do czynienia). ""Świat jest pełen drobnych, pięknych detali"" – słyszy w odpowiedzi. W poprzednim filmie, wybitnym ""Patersonie"", z rzeczonych detali Jarmusch potrafił utkać całą rzeczywistość. W ""Dead Don’t Die"" tylko mu przeszkadzają.  "
Krytyczka. Sztuka Pauline Kael (2018),8,"Jeśli krytycy kultury tworzą stado niezależnych umysłów, Pauline Kael przypominała czającego się w oddali drapieżnika. Takiego ze szpilami zamiast siekaczy. Jedna z najbardziej wpływowych recenzentek filmowych swoich czasów narzekała, gdy większość chwaliła; chwaliła, gdy nikt się tego po niej nie spodziewał. Złamała niejedną karierę, ale też odkryła przed światem równie wiele reżyserskich i aktorskich talentów. Jej niepodrabialna umiejętność przekładania wrażeń na słowa tętniące ekspresją, jej pamięć do ruchomych obrazów, oryginalna wrażliwość i niepowściągliwość wyrazistych sądów sprawiały, że filmowcy ze strachu obgryzali przy niej paznokcie, dla młodszych krytykujących pisarzy stanowiła nieosiągalny wzór, a czytelnicy i kinomani dzięki niej odkrywali klapki na własnych oczach.  Dla wszystkich, którzy w nie zawsze rozumianej instytucji krytyka filmowego widzą odkrywcę interpretacyjnych alternatyw (a nie tylko klakiera oklaskującego sądy większości), ""Krytyczka. Sztuka Pauline Kael"" będzie fascynującą podróżą po ostatnich dekadach kina XX wieku. W dokumencie Roba Garvera biografia niespełnionej dramaturżki (!) stanowi ripostę rzuconą zmaskulinizowanemu środowisku redaktorów, krytyków i filmowców – co w 2019 roku dodaje tej historii walorów. Oto samotna matka nie dopuszcza do siebie myśli, że to mężczyźni będą objaśniać jej świat. W połowie lat 60. bodaj jako pierwsza zamienia serię artykułów o kinie w bestseller, następnie ocala przed zapomnieniem jeden z najważniejszych filmów stulecia (""Bonnie i Clyde""), czym z kolei wywalcza sobie rubrykę w ""New Yorkerze"". Z tamtych łamów (i ze stron 13 książek o kinie), przez ćwierć wieku kształtuje amerykańską kulturę filmową. Po drodze natyka się na cenzurę, problemy finansowe i chorobę Parkinsona.  Tę historię splatają setki zrecenzowanych tytułów. Sporo z nich pojawia się zresztą na ekranie w cudownie przewrotnej relacji: teraz to one, w postaci pourywanych scen, kumulują się w ""memiczno-gifowy"" komentarz do biografii rodem z dynamicznego wideoeseju. Czytane głosem Sarah Jessiki Parker wyimki z kluczowych artykułów Kael naświetlają kontekst, lecz to ekranowa obecność córki (stenotypistki i domowej redaktorki Kael) umożliwia zajrzenie pod powłokę publicznego wizerunku. Bogiem a prawdą, to jednak dzieje filmu są tu najważniejsze. Długa lista tytułów, ale i gadających głów przewijających się w dokumencie każe zapytać o alternatywne losy kina, gdyby Kael nie skrytykowała po raz pierwszy Chaplinowskich ""Świateł rampy"" i gdyby w ferowaniu odważnych wyroków nie poszła znacznie dalej. Czy odkryty przez nią Scorsese ze Spielbergiem, wspierany Altman i dowartościowywany De Palma poradziliby sobie bez niej? A gdyby, dla odmiany, Kael nie wychłostała słownie Davida Leana, czy mocno dotknięty jej krytyką autor ""Lawrence'a z Arabii"" i ""Mostu na rzece Kwai"" stworzyłby więcej oscarowych hitów? O ileż uboższa byłaby recepcja ""Shoah"", gdyby córka polskich Żydów nie wytknęła epopei Lanzmanna drażliwych etycznie punktów? Czy bez inspirującej lektury jej esejów Tarantino zachwyciłby się ""Amatorskim gangiem"" Godarda (bez którego ""Pulp Fiction"" wyglądałby zupełnie inaczej)? Tego typu pytania można mnożyć tak długo, jak szeroki był repertuar krytyczki. W tym widzę największą zaletę opowieści Garvera, że oddaje honor i wagę dyskusji o kulturze. Choć dokumentalista nie psioczy na upadek tradycyjnych mediów i dzisiejszą marginalizację tradycyjnej krytyki filmowej, to swoim filmem przypomina o kulturotwórczej funkcji iskrzących od emocji publicystycznych batalii. O powyższą tezę wcale w tym kontekście nietrudno – Kael uczestniczyła przecież w najsłynniejszym krytycznofilmowym starciu z Andrew Sarrisem o ""teorię autora filmowego"". Także nad Wisłą pobrzmiewają wciąż echa tamtego pojedynku.  Choć ma w podtytule ""sztukę"", ""Krytyczka"" nie idealizuje postaci wrednej i kłótliwej. Możliwości i koszty wolnomyślicielstwa Kael pozwalają wybrzmieć etycznej problematyczności jej publicznych wypowiedzi. Czy krytyk winien jest szacunek posiadającemu uczucia twórcy, czy raczej ""mojszą"" prawdę głodnemu intelektualnej uczty czytelnikowi? Ma kochać kino czy filmowca? Gdzie plasuje się krytyk na linii między propagandą a tzw. czystą prawdą, skoro filmowa publicystyka ma z definicji godzić argumenty z subiektywną emocją? Rob Garver nie rozstrzyga; raczej skłania do rozważań. Można sądzić, że te otwarte pytania spodobałyby się samej bohaterce. Wplecione w opowieść cytaty z talk show, z ostrych jak brzytwa listów do zniesmaczonych czytelników, z ciętych ripost kierowanych w stronę filmowców potrafią w jednym momencie rozbawić do łez, wzbudzić moralny sprzeciw, oślepić siłą argumentu i rozłożyć na łopatki. To nie szkodzi. Z Pauline Kael nie trzeba było pozostawać w przyjaźni. Znacznie ciekawiej było z nią dyskutować. Twórcza niezgoda? To już całkiem niezły przepis na życie!"
Ewa nie chce spać (2019),6,"Niemiecki dokument ""Ewa nie chce spać"" idealnie nadaje się jako punkt wyjścia na drodze do odkrywania siebie. Jeśli nurtuje Was pytanie, kim jesteście, to pierwsze wskazówki znajdziecie, studiując swoje reakcje wobec tytułowej bohaterki filmu. Dla jednych będzie inspiracją w negowaniu etykiet, w odrzucaniu ról społecznych przydzielanych nam ze względu na płeć, wygląd, pochodzenie. Dla innych – przerażającą wizją postapokaliptycznego pejzażu egzystencjalnego: pustki, braku sensu, rozciąganej w czasie autodestrukcji.   Ewa Collé ma dwadzieścia parę lat. Czasami jest modelką, częściej zarabia jako pracownica seksualna. Nieustannie przenosi się z miejsca na miejsce. Jest też internetową celebrytką od czasu, kiedy jeszcze jako nieletnia dziewczyna zaczęła w sieci dokonywać kompletnego ekshibicjonizmu. Ewa ma dość radykalne poglądy. W swojej działalności opowiada się za skrajnym nonkonformizmem i odrzucaniem oczekiwań otoczenia. Twierdzi, że nie powinny nas definiować jakiekolwiek etykiety czy społeczne konwenanse.  Obserwując Ewę, widzimy osobę, która w dość specyficzny sposób pojmuje wolność osobistą. Bohaterka neguje koncepcje XX-wiecznej psychologii, które promowały rozwój osobisty jako tworzenie dojrzałej, całościowej, w pełni autonomicznej osobowości. Jej zdaniem samoświadomość jest jej potrzebna nie do budowy, lecz do negacji. Głosi wolność od siebie samej, od swych doświadczeń w dzieciństwie, od wpływów społeczności, kultury. Być w pełni wolną oznacza dla niej rozpłynięcie się w świecie, zanik siebie jako definiowalnej, uchwytnej dla innych jednostki. Jest w tym sporo z postrzegania osoby w kulturach Wschodu. O ile jednak tam mamy do czynienia z szeroką, karmiczną perspektywą, o tyle w przypadku Ewy liczy się jedynie to jedno życie, a jej pragnienie nieistnienia jest raczej formą ucieczki niż dążenia do wywalczenia wolności poprzez przełamanie mocy, jaką nad nią mają inni ludzie i społeczeństwo jako całość.   Dla wielu widzów obraz kreślony przez reżyserkę Pię Hellenthal wcale nie jest portretem jednostki wolnej, niezależnej. Ewa jest raczej fascynującą mistyfikacją. To twór wykreowany przez bohaterkę na potrzeby świata zewnętrznego. Prawdziwe życiowe doświadczenia stają się elementem nieustającego perfomeru, zmieniając się w fikcję, w tworzywo iluzorycznego ""Ja"", które wchodzi w interakcje z tym, co na zewnątrz. Nawet imię – Ewa Collé – jest kreacją, Bohaterka jest golemem ery cyfrowej, który maskuje dramat Don Kichota, jaki jest udziałem protagonistki. W żadnym momencie filmu nie uwalnia się ona bowiem od etykiet, od presji społecznej. Sama siebie opisuje licznymi społecznie uznanymi określeniami (a nawet terminami psychiatrycznymi). Co najwyżej staje w kontrze do nich albo też wykorzystuje je przeciwko tym, którzy próbują ją oceniać. Czy to można nazwać wolnością? Dla niektórych tak, inni uznają to za działanie reaktywne, a zatem pozostawanie w obrębie narzuconego systemu zachowań.  To, jaki stosunek będzie miał widz wobec tytułowej bohaterki filmu, jest największą wartością ""Ewa nie chce spać"". Reżyserka dokumentu zdaje się bowiem w pełni ukontentowana rolą usłużną w procesie autokreatywnym Ewy. Większość scen filmu zostało upozorowanych specjalnie po to, by nadać symboliczny charakter zgodny z przesłaniem deklarowanym przez bohaterkę. Jednak Hellenthal nie zdecydowała się na całkowite porzucenie pozorów dokumentalnego voyeryzmu. I dlatego od czasu do czasu próbuje dogrzebać się do prawdziwej osoby kryjącej się za tworem zwanym Ewą. Nie udaje jej się to, a sceny rodzinnej idylli wydają się tylko osłabiać postmodernistyczną grę tożsamością, która uprawiana jest przez zdecydowaną większość dokumentu. To zaś w ostatecznym rozrachunku czyni z ""Ewa nie chce spać"" rzecz nie do końca uformowaną, zawieszoną pomiędzy analitycznym studium jednostki a dziwnym wytworem na bazie sprzężenia zwrotnego reżyser-przedmiot filmu."
Ave Satan? (2019),7,"Nie będę krył: mój stosunek do szatana nosi wszelkie znamiona wielkiego sentymentu. Jest ciepły, łagodny, przypomina o dzieciństwie i nastoletniości spędzonych na słuchaniu metalu, smarowaniu pentagramów na szkolnych ławach i zarywaniu nocy przy papierowych erpegach. A ponieważ od zawsze widziałem w Rogatym symbol buntu przeciwko opresji, z otwartym sercem przyjąłem wiadomość o polskiej premierze dokumentu ""Hail Satan?"", chociaż jest to rzecz nie tyle o diable we własnej osobie, co o trollowaniu amerykańskich ludków.   W kraju, w którym przyznanie się do ateizmu wciąż jest równoznaczne z deklaracją, że w dzieciństwie pożarło się własną matkę (oczywiście nieco się droczę), a monumenty Dziesięciu Przykazań mnożą się niczym polscy papieże z granitu, satanizm jako forma antyreligijnego protestu może wydawać się zjawiskiem kontrintuicyjnym. A jednak TST, czyli Świątynia Szatana (The Satanic Temple), jest obecna w sferze publicznej od 2013, przejęła nomenklaturę od starej organizacji Shandora LaVeya i – z różnym skutkiem – stosuje taktykę prowokacji w celu zwrócenia uwagi na różnego rodzaju aporie amerykańskiej demokracji. Zaczęło się od strollowania lokalnego prawa wprowadzającego modlitwę do szkół publicznych. Grupa ludzi w diabelskich maskach i z transparentami pojawiła się przed gmachem władz stanowych i, skandując nieśmiertelne ""Hail Satan!"", wyraziła swoje poparcie dla nowej ustawy. Chodziło rzecz jasna o zwrócenie uwagi, że USA to nie chrześcijańska teokracja i że do konstytucji wpisano poprawkę gwarantującą wolność i równość wszystkich religii. Jeśli więc w szkołach można czcić boga chrześcijańskiego, to można też szatana. I tak to się zaczęło – od trollingu do trollingu. Przy czym główne ""przykazania"" ruchu są ze wszech miar lewicowo-liberalne: zakładają działanie na rzecz poszanowania osobistej wolności i integralności cielesnej, walkę – w duchu filozofii non-violence – z nietolerancją, ksenofobią, rasizmem, homofobią i każdą inną formą kulturowej czy społecznej opresji.  Dokument Penny Lane ma charakter skrupulatnej kroniki i wiwisekcji ruchu, prowadzonej z pozycji przychylnych, żeby nie powiedzieć – głęboko zaangażowanych i afirmatywnych. Czasami daje to efekt bliski reklamie, widać również, że pewne kontrowersje związane z satanistyczną symboliką – a tej jest tutaj całe multum – zostają pozostawione bez komentarza. Co np. ze związkiem innej odmiany satanizmu – tej, która otwarcie mówi o sile, władzy i pogardzie dla reguł moralnych – ze skrajną prawicą? Co ze skandynawską sceną black metalową, która w swoim czasie mocno narozrabiała i zrobiła Baphometowi czarny PR? Wszystkiego nie da się zrzucić – jak sugeruje film – na karby antykomunistycznej paniki lat 50., a później paniki otwarcie antysatanistycznej, tropiącej przejawy kultu w każdym bestialskim morderstwie i każdej książce fantasy. Z drugiej strony, takie twarde postawienie sprawy wydaje się poznawczo odświeżające, zabawne i uczciwe, nie mówimy wszak o Starym Kontynencie i jego uprzedzeniach, ale o Ameryce, gdzie każda forma przekonań – religijnych czy politycznych – od razu musi zostać poddana głębokiej instytucjonalizacji. Odprawiacie bluźniercze rytuały i całujecie diabła w tyłek? Ok, bylebyście wpisali to do rejestru.   I z tej perspektywy TST jest jedną z wielu działających na rynku organizacji społecznych, które nieustannie testują jakość prawa i granice wolności w sferze publicznej. Współzałożyciel i rzecznik Świątyni, Lucien Greaves, pod szelmowskim uśmiechem i mrocznym imagem skrywa duszę aktywisty i performera. Już samo istnienie i widzialność TST – pomyślane jako nieustający happening deformujący oficjalne kody kultury chrześcijańskiej – ma być wielkim egzamin z chłonności i egalitarności amerykańskiej demokracji. A z tymi bywa różnie. Gros działalności Świątyni ma charakter zaangażowany politycznie, ale niekontrowersyjny – grupa prowadzi np. warsztaty antydyskryminacyjne i świetlice dla dzieci, rozdaje skarpety osobom w kryzysie bezdomności albo edukuje kobiety z przysługujących im praw reprodukcyjnych. Nienawiść chrześcijan i szykany instytucjonalne spotykają TST czasami wyłącznie dlatego, że jej aktywiści angażują się w te czynności z pentagramem na szyi i w doczepionych rogach. Można powiedzieć – prowokują, więc sami są sobie winni. Tylko czy bezprzemocowa prowokacja naprawdę powinna wyznaczać kres swobodnej ekspresji przekonań, szczególnie, jeśli tyczy się to sfery religijnej? Gdzie kończy się ranienie czyichś uczuć, a zaczyna zakaz i opresja w imię dominującej wizji świata?  Te pytania, chociaż stawiają je Amerykanie, doskonale pasują także do naszych lokalnych, polskich problemów z ""religią narodową"". Przez niemal cały film sataniści próbują zrealizować swoją główną prowokację – postawić przed gmachem władz stanowych wielką statuę Baphometa. Swoją drogą tę samą, której wzór bez wiedzy Świątyni wykorzystali twórcy netfliksowej ""Sabriny"". I mimo że cel nie zostaje ostatecznie osiągnięty, a rzeźba przyjeżdża na miejski plac na tymczasowym postumencie, to jednak cała sprawa rozpatrywana jest na drodze instytucjonalnej, w atmosferze powagi i z szacunkiem dla argumentów tej bardziej ""kontrowersyjnej"" strony postępowania. Czy fakt, że ta debata w ogóle ma miejsce, że oficjele próbują wziąć pod uwagę nawet najbardziej absurdalną wrażliwość, nie jest prawdziwą miarą wolności ekspresji? Czy nie udowadnia, że – mimo Trumpa, kryzysu i prawicowego backlashu – demokracja w Stanach wciąż trzyma się mocno? Z tego właśnie powodu czekam na statuę Baphometa także w Warszawie. I oby zaglądała prosto w okna Kurii Biskupiej. Chwała prowokacji!"
Igrzyska pamięci (2018),6,"Pamięć? Konia z rzędem temu, kto podsunie wdzięczniejszy temat do dyskusji. Wspomnieniami piszemy własną biografię, dzięki nim wyróżniamy się z tłumu i wchodzimy w relacje z innymi. To one decydują o naszym człowieczeństwie. Humanista stwierdzi, że jednostka bez pamięci to zwierzę bez kultury. Neurobiolog postraszy: Wyłącz pamięć, a nawet nie zawiążesz butów! Informatyk w rozmowie o pamięci w ogóle pominie człowieka. Historyk złoży jej pokłony. Psycholog w tym momencie zapyta o ludzkie cierpienie: Jak ćwiczyć pamięć, by umieć zapominać? Istny temat-rzeka. Można w niej zatonąć.  Świadomi tego ryzyka dokumentaliści Janet Tobias i Claus Wehlisch wolą nie wypływać na szerokie wody. W ""Igrzyskach pamięci"" amerykańsko-niemiecki reżyserski duet przedkłada informacyjny konkret nad filozoficzne czy naukowe dysputy. Miłośnicy głębszych niż Bajkał Herzogowskich zagwozdek będą więc nieusatysfakcjonowani. Kto z kolei odczuwa słabość do ""pięknych umysłów"", Rain Manów, ścisłowców-synestetyków w rodzaju Daniela Tammeta czy innych geniuszy popkultury, w trakcie seansu z przyjemnością poprzeciera oczy ze zdumienia. Uwagę twórców przykuwa bowiem pamięć jako konkurencja sportowa, a co za tym idzie – rekordy w zapamiętywaniu. Na pierwszym planie filmowcy umieszczają pięcioro tytanów w tej dziedzinie, ludzi zdolnych na poczekaniu zapisać w głowach takie ilości informacji, od których nas, maluczkich głowa tylko rozboli. Trafiamy na Mistrzostwa Świata Pamięci, gdzie w dziesięciu sprinterskich kategoriach wśród międzynarodowej konkurencji bohaterowie próbują przekroczyć kolejne granice ludzkich możliwości. Przy ich mózgach nasze mózgi to inwalidzi. Gdyby tamte biegły maraton, nasze leżałyby przed telewizorem z pilotem i puszką piwa w dłoniach. Gdy tamte zwiedzają wesołe miasteczka, nasze kulą się w szarej celi bez okien.  Liczby, słowa, twarze, obrazki, kolory, układy i kombinacje. Utrwalenie w umyśle kilkuset danych to wyczyn; dokonanie tego w kilka/kilkanaście minut to już sztuka. Takie przynajmniej można odnieść wrażenie, gdy poszczególni bohaterowie tłumaczą autorskie mnemotechniki, a animacje ilustrują kolejne ciągi ich – nieraz absurdalnie śmiesznych – skojarzeń. Znane serialowemu Sherlockowi, a opisane już przez Cycerona tzw. ""pałace pamięci"" to bodaj najpopularniejsza z metod przyswajania długich informacji. Poznajemy też rozmaite gry słów, kojarzące liczby z obrazami haki pamięciowe i wiele, wiele innych sztuczek, od których włos się jeży, a serce bije z zazdrością. Sportowcy przekonują jednak, że w tych konkurencjach bez odpowiedniego (odpowiedniej długości) treningu wrodzony geniusz na wiele się nie przyda. Zazdrość też nikomu się nie przysłuży. Życiorysy zawodników wystarczają za dowód, że sporty pamięciowe uprawiać może niemal każdy. Yanjaa, szwedzka feministka urodzona w Mongolii, wygląda jak zbuntowana nastolatka. Weteran zawodów, Johannes Mallow cierpi na zanik mięśni i zawody spędza na wózku. Wielki jak dąb Nelson Dellis to miłośnik fitnessu i alpinizmu. Simon Reinhard i Alex Mullen – wydawałoby się, zwyklaki, jakich wiele. Wszyscy oni kryją pod czachami perfekcyjnie funkcjonujące, bo regularnie oliwione trybiki.  ""Igrzyska pamięci"" ogląda się jak YouTube'ową serię ""People Are Awesome"", w której mentalna gibkość zastępuje tę fizyczną – lecz to nadal efektowność zajmuje pierwsze miejsce. Ów naczelny walor filmu jest też jego ograniczeniem. Kto obejrzał ""AlphaGo"" Grega Kohsa, ten od dokumentalistów sławiących sporty umysłowe ma prawo oczekiwać wejścia na poziom meta. Można mieć za złe twórcom, że nie chcą uwolnić się od pierwszoplanowych zawodników, zadać – już nie tylko im, ale sobie i nam samym – nowych pytań, które stanowiłyby poznawczą wartość samą w sobie. To wdzięczny temat i zjawiskowi bohaterowie ""robią robotę"". Formy i meritum nie dotyka tu żaden autorski pazur. Jest cokolwiek ironiczne, że w filmie o możliwościach umysłu brakuje stymulantów, zdolnych nie tylko z rozdziawić widzom buzie, ale i zostawić ich z otwartą głową. Najlepsze dokumenty to przecież zwykle nie te, w których bohater stawia kropkę, a te prowokujące widza, by sam chciał dociec prawdy."
Świadkowie Putina (2018),8,"Oblicze pozbawione wyrazu, nieodgadnione, puste i marsowe. A może jednak twarz człowieka wrażliwego, zatroskanego losem współobywateli i z nadzieją spoglądającego w przyszłość rosyjskiej demokracji? Obserwowanie Władimira Putina u progu oficjalnej kariery politycznej przypomina seans spirytystyczny – jego uczestnicy przywołują ducha przeszłości z nadzieją, że ten odpowie na pytania i rozwieje wszystkie teraźniejsze wątpliwości. Widmo jednak uporczywie milczy i tylko na nowo odgrywa te rzeczy, które już doskonale o nim wiemy: że kiedyś było i że było takie, a nie inne.  Jeżeli oczekujemy, że ""Świadkowie Putina"" opowiedzą nam historię o zainstalowaniu w Rosji państwa autorytarnego, będziemy nieco rozczarowani. Putinizm wyłania się tutaj jako coś nie do końca określonego, niepewnego, lecz mimo wszystko – bez dzisiejszej wiedzy i doświadczeń – umocowanego w ramach porządku mniej lub bardziej demokratycznego. Jest to wprawdzie demokracja słaba, rachityczna i już na poły fasadowa, ale jednak wciąż demokracja. Wartością materiałów historycznych zgromadzonych przez Witalija Manskiego nie jest zatem fakt, że w jakiś wyjątkowy sposób wzbogacają czy wręcz redefiniują naszą dotychczasową wiedzę. Nic z tych rzeczy. Chodzi raczej o rodzaj subtelnej profetyczności, o dogłębne wejrzenie w język, gesty i niuanse, które już na tym wczesnym etapie – i w konfrontacji z tym, co stało się później – mogły stanowić swego rodzaju ostrzeżenie i prognozę na przyszłość. Manski zmontował swój film z zakulisowych obrazów kręconych głównie na przełomie 90. i 00. Kamera towarzyszy Putinowi w trakcie jego pierwszej w życiu kampanii prezydenckiej, wchodzi na konferencje prasowe i do biur sztabu wyborczego. Odwiedza w domu schorowanego Borysa Jelcyna, który zachwala kandydata jako ""gwarancję ładu i demokracji"" i ""strażnika wolnych, niezależnych mediów"". To jednak nie koniec – po zwycięskich wyborach Manski  wchodzi z Putinem na Kreml i rejestruje gabinetową codzienność. Trochę na zasadzie obsesyjnego kamerowania nowonarodzonego dziecka okiem zafascynowanych rodziców.  Kontekst osobistego zaangażowania twórcy ma tutaj oczywiście kapitalne znaczenie. Unikalne materiały prawdopodobnie nigdy nie ujrzałyby światła dziennego, gdyby nie fakt, że Manski pracował w latach 90. jako szef działu dokumentalnego w rosyjskiej telewizji publicznej. Odpowiadał nie tylko za realizację programów o Putinie-kandydacie, ale doradzał przyszłemu prezydentowi, jak dobrze prezentować się przed kamerą i budować nowoczesny wizerunek polityczny. Nakręcił też oficjalny dokument z pierwszego roku urzędowania nowej głowy państwa. Dzisiaj reżyser jest wielkim krytykiem putinowskiego reżimu, popadł w totalną niełaskę władz, a z Rosji przeniósł się na Litwę. ""Świadkowie..."" są więc nie tylko historycznym freskiem, ale przede wszystkim osobistym rozliczeniem, dowodem własnej naiwności i krótkowzroczności, czego Manski ani przez chwilę nie ukrywa, komentując większość filmowych kadrów zrezygnowanym, melancholijnym głosem z offu. ""To jest właśnie cena, jaką musiałem zapłacić za błędne mniemanie, że jestem tylko świadkiem tamtych wydarzeń"" – mówi reżyser. I ma zapewne na myśli nie tylko emigrację, załamanie kariery i demontaż rosyjskiej demokracji, ale również to, że w Rosji prawdopodobnie nikt jego filmu nie obejrzy.  Bo mimo wszystko sesja z widmami lat 90. przynosi coś nadspodziewanie fascynującego: chociaż nie mówi nic nowego, daje uczciwe wejrzenie we wczesne symptomy rozszerzającej się zgnilizny. Nie tylko we wzrost znaczenia resortów siłowych i rządów silnej ręki jako społecznej reakcji na zamachy terrorystyczne i eskalację konfliktu w Czeczenii. Także – wejrzenie pod tę nieprzeniknioną maskę, którą Putin przygotował dla świata. Za tą paletą poglądów dopasowywanych do sytuacji i zmienianych niczym rękawiczki od początku kryją się pewne stałe: sentyment do sowieckiego imperializmu oraz przekonanie o własnej mocy i nieomylności. Bakcyla autorytaryzmu doskonale obnaża jedna z najmocniejszych scen filmu: Manski nie zgadza się z Putinem w kwestii przywrócenia radzieckiej melodii hymnu narodowego, a prezydent wzywa go na rozmowę w cztery oczy i próbuje przekonywać do swoich racji. ""Gdybym mógł przekonać każdego obywatela, który się ze mną nie zgadza, wtedy byłoby lepiej"" – peroruje, a pobrzmiewają w tym wyraźne echa przyszłych putinowskich ""wideokonferencji z narodem"". Na koniec wystawia nieugiętemu Manskiemu  dwóję z minusem: ""Powinieneś zgodzić się z moją opinią"". Ot, kolejny dzień wykuwania trudnych kompromisów.  Dzisiaj z tamtego nieukształtowanego ciała został trup. Z obecnej perspektywy niesamowicie ironicznie brzmi limuzynowa rozmowa z Putinem, w której prezydent wychwala zalety demokracji jako systemu opartego na reprezentacji, konstytucyjnych ramach i służbie narodowi. Nigdy – mówi przyszły autokrata – nie uda mu się zachłysnąć władzą i ustanowić złego prawa, bo wie, że kiedyś, po skończonej kadencji, już jako obywatel Putin, będzie musiał pod tym prawem żyć. Tymczasem w przyszłym roku putinizmowi stuknie okrągłe dwadzieścia lat. Można więc powiedzieć, że współreżyserką filmu Manskiego została sama historia. Smutno tylko, że ""Świadkowie..."" potwierdzają wyświechtaną maksymę – z wewnątrz widok bywa bardzo wąski. O pewnych rzeczach da się opowiedzieć dopiero po latach, kiedy na prawdziwą reakcję jest już zdecydowanie zbyt późno. "
Niedobrani (2019),8,"Ona piastuje jedno z ważniejszych stanowisk w amerykańskich rządzie. On właśnie stracił pracę w redakcji gazety. Ona ma szansę zostać pierwszą kobietą-prezydentem w historii USA. On mógłby wylądować w areszcie, gdyby policja przeszukała jego kieszenie po całonocnej imprezie. Ona wygląda jak ucieleśnienie marzeń topowych projektantów mody. On jak nieliche wyzwanie dla twórców programu ""Porady różowej brygady"". Ją gra laureatka Oscara Charlize Theron. Jego - twórca kultowych ""zielarskich"" komedii Seth Rogen.  Poznajcie ""Niedobranych"", czyli baśń o Kopciuszku na miarę XXI wieku.       Seth Rogen,  Charlize Theron  Point Grey PicturesGood Universe  Nieśmiały, pucołowaty okularnik Fred Flarsky w dzieciństwie zakochał się w swojej pięknej opiekunce Charlotte. Choć podopieczny nie był nastolatce całkiem obojętny, nigdy nie zostali parą. Dwie dekady później przypadek sprawia, iż bohaterowie ponownie spotykają się. Charlotte, będąc pod wrażeniem bezkompromisowości oraz ciętego pióra Freda, proponuje mu, by pisał dla  niej przemówienia. Początki współpracy nie są zbyt obiecujące, ale z czasem okazuje się, że dystyngowaną panią polityk oraz awanturnika w kreszowym dresie łączy więcej, niż mogłoby się wydawać. Czy jednak w świecie, gdzie wizerunek i PR są kluczowymi składnikami sukcesu, potencjalna gospodyni Białego Domu może związać się na stałe z popalającym trawkę niedorajdą o aparycji ogra?       Seth Rogen,  Charlize Theron  Point Grey PicturesGood Universe  ""Niedobrani"" to koktajl ""Notting Hill"" oraz serialu HBO ""Figurantka"", doprawiony charakterystycznym dla produkcji z Rogenem niegrzecznym poczuciem humoru. Niesztampowa komedia romantyczna o ""śmiertelniku"", który podbija serce księżniczki, a zarazem celna satyra na świat amerykańskiej polityki.  Jak na film z gatunku łatwy, miły i przyjemny utwór Jonathana Levine'a (""Pół na pół"") mówi zaskakująco dużo o problemach współczesnego, przypominającego gar z wrzącym olejem świata: zanieczyszczeniu środowiska, panoszących się korporacjach, przybierającej na sile wojnie ideologicznej,  dyskryminacji płciowej, cyber-przestępstwach. Jak to jednak w bajkach bywa, twórcy wierzą, że wszystkie kłopoty da się rozwiązać, a podziały - zasypać. Wystarczy szczypta idealizmu, odrobina zdrowego rozsądku i dużo miłości.       June Diane Raphael,  Seth Rogen  Point Grey PicturesGood Universe  W filmie Levine'a nie brakuje masy dowcipnych dialogów, popkulturowych mrugnięć okiem (Wakanda forever!) oraz nostalgicznych odniesień do lat 90. Prawdziwym skarbem ""Niedobranych"" są jednak aktorzy. Na drugim planie brylują m.in. O'Shea Jackson Jr. jako przedsiębiorczy kumpel Freda, schowany za kilogramami charakteryzacji Andy Serkis, Alexander Skarsgård wcielający się w parodię kanadyjskiego premiera Justina Trudeau oraz Bob Odenkirk w roli prezydenta-głupka, który najchętniej zamieniłby Gabinet Owalny na plan hollywoodzkiego filmu. Przedstawienie należy jednak do obdarzonego niesamowitą chemią duetu Theron-Rogen. Ona kolejny raz po ""Milionie sposobów, jak zginąć na Zachodzie"" potwierdza, że doskonale radzi sobie w repertuarze komediowym. On z wdziękiem balansuje między postacią irytującego wesołka i wrażliwego romantyka. Scena, w której gwiazdy tańczą objęte do piosenki Roxette ""It Must Have Been Love"", pokazuje, że czołowej parze komedii romantycznej, Julii Roberts i Richardowi Gere z ""Pretty Woman"", wyrosła poważna konkurencja.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Kraina cudów (2019),5,"Chociaż tytułowa ""Kraina cudów"" to miejsce zrodzone w dziecięcej wyobraźni, relacja z narodzin filmu jest opowieścią tylko dla dorosłych: reżysera Dylana Browna  oskarżono o molestowanie seksualne (nie przyznał się do winy), Paramount odsunął go od projektu, zaś gorącym ziemniakiem zaczęli żonglować kolejni autorzy i aż trzy studia producenckie. Efekt tych afer i roszad jest niestety dokładnie taki, jak można było przypuszczać: klocki niby znajome, formuła pozornie bezpieczna, lecz całość ugina się pod ciężarem sprzecznych ambicji.         Paramount Animation   Na rozgrzewkę dostajemy ośmiolatkę, która nie tylko wchodzi w trudny okres dojrzewania, ale też musi mocować się z ciężką chorobą swojej matki. Później zostajemy wprowadzeni w czarodziejski świat wykreowany w jej wyobraźni, zbudowany wokół ożywionego parku rozrywki i zamieszkały przez gadające zwierzęta. Następnie pojawia się wątek marzeń brutalnie weryfikowanych przez  rzeczywistość, mnożą się pytania o definicję eskapizmu, a nawet krytyka konsumpcjonizmu nadbudowana ekologicznym przesłaniem. Do tego misie, kotki, małpki, cuda-wianki. Od przybytku głowa nie boli?          Paramount Animation  Dość powiedzieć, że poszczególne pomysły kleją się ze sobą na dobre słowo. Czasem wręcz trudno oprzeć się wrażeniu, że są od siebie na tyle oderwane, by stanowić fabularny rdzeń kilku innych filmów. Problem leży częściowo w dziwacznej, unikowej strategii. Ilekroć bowiem twórcy rozrzucają intrygujące tropy, chwilę później zmieniają zdanie i zwracają się w stronę błahej, slapstickowej zabawy. Jasne, to animacja dla dzieciaków, z kolei wszystkie sceny pościgów, bijatyk i przepychanek mają w sobie sporo kinetycznej energii. Jednak skojarzenia z wybitnym, pixarowym ""W głowie sie nie miesci"" nie są tu przypadkowe - na papierze to dość poważna historia o tym, że wyobraźnia nie musi wcale być azylem, z kolei ucieczka w wymyślone światy nie zawsze sprawdza się jako tarcza chroniąca nas przed trudami codzienności. Tym większa szkoda, że w praniu niewiele z tych refleksji zostaje.        Paramount Animation   Jako że ostateczny werdykt i tak wydadzą najmłodsi, spieszę donieść, że nie ma tragedii - zarówno jeśli chodzi o kwestie techniczne (stylówka paru lokacji potrafi zachwycić), jak i narracyjne (dialogi nie będą kalać Waszych uszu). „Kraina cudów” ma odpowiednie tempo, pociesznych bohaterów, a ""inżynierska"" profesja głównej bohaterki daje scenarzystom i animatorom spore pole do popisu. To rozczarowanie, którego doświadcza się bez bólu. A także film, którego do czasu wyjścia z kina na pewno nie zapomnicie.  "
Słodki koniec dnia (2019),7,"Dziwny ten nowy Borcuch. Niby znajomy - równie zmysłowy i melancholijny jak ""Wszystko co kocham"" czy ""Nieulotne"" - a jednak inny. Z wrażliwością portretujący już nie tylko postaci, ale także otaczającą je rzeczywistość. Kameralny, a zarazem patrzący szeroko. Czuły i rozpolitykowany. Lekki, choć zajęty problemami wagi ciężkiej. Tak samo nieuchwytny jak jego bohaterka.       Krystyna Janda  Motion GroupAeroplan StudiosNo Sugar FilmsTank Production  Krystyna Janda wciela się tu w nagrodzoną Noblem polską poetkę Marię Linde. Kobieta od ponad trzech dekad mieszka w toskańskiej miejscowości Volterra. Ma oddanego męża (Antonio Catania), dorosłą córkę (Katarzyna Smutniak), wnuki oraz tabun wielbicieli wysyłających jej zewsząd oferty spotkań autorskich. Maria nic już nie musi: pisać, zabiegać o uwagę, potwierdzać status czempionki pióra. Każdy dzień z reszty jej życia mógłby być równie słodki jak poprzedni. Wypełniony słońcem, winem i schadzkami ze znacznie młodszym przystojnym imigrantem. Ta lekkość bytu wyraźnie ciąży jednak bohaterce. Drażni ją otoczenie domagające się, by z pokorą odgrywała przypisane do jej wieku oraz pozycji role żony, babci i autorytetu moralnego. Irytuje zgnuśniały małżonek, który w znoszonych kapciach przekrada się po domu niczym duch. Złości nietolerancyjne społeczeństwo łypiące wrogo na napływających do Volterry uchodźców. Maria postanawia zejść z cokołu i zastrajkować. Niespodziewanym zapalnikiem buntu staje się tragedia, do której dochodzi w przeddzień wręczenia artystce przez lokalne władze nagrody za życiowe osiągnięcia.       Krystyna Janda,  Kasia Smutniak  Motion GroupAeroplan StudiosNo Sugar FilmsTank Production  Nietrudno w ""Słodkim końcu dnia"" dostrzec paralelę między egzystencjalnym klinczem Marii a kondycją współczesnej Europy. Idylla ekranowego świata podszyta jest niepokojem, poczuciem nieuchronnego schyłku. W jednej ze scen poetka stwierdza: Wmawiam sobie codziennie, że moje stare ciało to nic innego jak tylko jedna z sukienek. Takie zdanie mogłoby paść z ust bohatera ""Konającego zwierzęcia"" Philipa Rotha - pisarza, który poprzez intensywną kurację seksualną z młodymi kobietami próbuje  wyleczyć się ze smugi cienia. Autor ""Kompleksu Portnoya"" to nie jedyny artysta z górnej półki, jaki przyjdzie Wam do głowy w trakcie seansu filmu Borcucha. Dekadencki nastrój w połączeniu z pięknymi włoskimi okolicznościami przyrody przywodzi na myśl dzieła Luchina Viscontiego, z kolei niepokorne, skandalizujące sądy Linde z pewnością spodobałyby się Pier Paolo Pasoliniemu. Twórcy ""Tulipanów"" najbliżej jest chyba jednak do Luki Guadagnino. Obaj tworzą filmy niezwykle sensualne, uwodzicielskie, działające bardziej na zmysły niż rozum. Filmy, których obezwładniającej aurze trudno się oprzeć. Ja, dla przykładu, po spędzeniu półtorej godziny w towarzystwie Marii miałem ochotę natychmiast wrócić do palenia, a potem sączyć wino, słuchając Franka Sinatry.       Krystyna Janda  Motion GroupAeroplan StudiosNo Sugar FilmsTank Production  ""Słodki koniec dnia"" ma najbardziej zwarty scenariusz ze wszystkich dotychczasowych dzieł Borcucha. Reżyser czaruje klimatem, ale jednocześnie pilnuje, by historia bez dłuższych przestojów zmierzała z punktu A do punktu B, a czechowowskie strzelby wypalały we właściwych momentach. Paradoksalnie czasem chciałoby się jednak, żeby nie wszystko było tu tak sumiennie napisane (czy wręcz nadpisane). By autor do spółki ze współscenarzystą Szczepanem Twardochem nieco bardziej ufał inteligencji widza, zamiast sięgać po bijącą po oczach, mało subtelną symbolikę (patrz: ostatnia scena). Jednak nawet wtedy, gdy reżyser wali piąchą na odlew, siłę ciosu osłabia zdystansowana, pełna niuansów kreacja Jandy. Legendarna aktorka fantastycznie wygrywa ciche dramaty swojej bohaterki: poczucie przemijania, wypalenie, rozczarowanie ludźmi. To dzięki niej film Borcucha robi największe wrażenie jako opowieść o wolności, która smakuje słodko, ale trzeba za nią zapłacić słoną cenę. "
Topielisko. Klątwa La Llorony (2019),4,"James Wan, producent ""Topieliska. Klątwy La Llorony"", najwyraźniej wierzy, że widzowie nie mają jeszcze dość horrorów opowiadających o koszmarze macierzyństwa. Bowiem w najnowszej odsłonie cyklu ""Obecność"" to samotne matki muszą zmagać się z siłą nieczystą, która również przybrała formę rodzicielki – istoty złożonej z boleści po morderstwie dokonanym na swoich niewinnych, ufnych dzieciach.       Marisol Ramirez  Warner Bros. Entertainment Inc. Akcja filmu rozgrywa się kilka lat po wydarzeniach pokazanych w ""Annabelle"". Główną bohaterką jest Anna (Linda Cardellini), wdowa po zabitym niedawno policjancie, matka dwójki dzieci. Jest też pracownicą socjalną, a jedną z jej podopiecznych jest... matka samotnie wychowująca dwójkę dzieci. Kiedy biuro otrzymuje zgłoszenie o podejrzanej sytuacji, Anna przybywa na miejsce, by porozmawiać z kobietą. Ta okazuje się niezwykle roztrzęsiona, jej dzieci noszą na ciele znaki przemocy i są trzymane w zamkniętym na kłódkę pomieszczeniu. Dla Anny sprawa wydaje się oczywista. Zmieni jednak zdanie, gdy jej własne dzieci zaczną się dziwnie zachowywać, a na ich rękach pojawią się ślady przemocy...  Przez dwie trzecie filmu ""Topielisko. Klątwa La Llorony"" jest niezłą, choć mocno sztampową produkcją. Obraz opiera się na dość łatwym i często stosowanym schemacie zabawy złośliwego bytu w kotka i myszkę ze swoimi ofiarami. Tu mignie na chwilę, wywołując konfuzję i irracjonalny (póki co) strach, tam ""pomoże"" zadbać o czystość włosów, rozbuja krzesło czy też będzie zabijać czas, otwierając i zamykając drzwi. Na szczęście twórcy nie bawią się w tworzenie nudnych scen, które rzekomo mają budować klimat, a w rzeczywistości zmieniają opowieść w rozwlekłą papkę. W ""Topielisku"" żwawo przechodzimy od jednej ważnej sekwencji do następnej. Po króciutkim prologu mamy szybki rzut oka na głównych bohaterów. Jeszcze nie ostygną ciała pierwszych ofiar La Llorony, a ta już zainteresuje się niewinnymi duszyczkami dzieci Anny.       Linda Cardellini,  Jaynee-Lynne Kinchen,  Roman Christou  Warner Bros. Entertainment Inc. Aby wyróżniać się nie tylko na tle innych filmów cyklu ""Obecność"", ale w ogóle horrorów o podobnej tematyce, twórcy sięgnęli po folklor meksykański. I choć wizja Latynosów jest stereotypowo filmowa, to jednak reżyser Michael Chaves operuje nią na tyle sprawnie, że rzeczywiście ""Topielisko"" zdaje się pulsować wierzeniami wyrosłymi na żyznym gruncie chrześcijaństwa i indiańskich mitów.  Niestety solidność tej bazy została podważona w finale, który demaskuje niekompetencję twórców i brak podstawowych umiejętności straszenia widzów. Niemal wszystkie horrory opierają się na nieprawdopodobnych pomysłach. Zadaniem reżysera i jego ekipy jest uczynienie z nich czegoś przekonującego na tyle, by oglądający chcieli zawiesić niewiarę i wejść do mrocznego świata. W ""Topielisku"" jest o to naprawdę trudne, ponieważ przez większość finałowej walki z La Lloroną bohaterowie zachowują się w sposób tak głupi, jakby za wszelką cenę próbowali zdobyć Nagrodę Darwina. Ich idiotycznego postępowania nie usprawiedliwia ani strach, ani wiek bohaterów. Koronnym przykładem nieudolności twórców jest scena z lalką i drzwiami. Reżyser poświęca jej dużo czasu, w nieskończoność przeciągając napięcie. Cóż z tego, kiedy punkt wyjścia jest tu tak idiotyczny, że jedyne, co może wywoływać u widza, to pusty śmiech. A ponieważ jest to końcówka filmu, to całe ""Topielisko"" na tym mocno traci.   Film okazuje się zrobiony za bardzo ""serio"", by mógł zostać uznany za kampową produkcję. Posiada jednak zbyt dużo głupich fabularnych pomysłów, by można ją było traktować poważanie. Strach ma w ""Topielisku"" wielkie oczy i tyle."
Ogród rodzinny. Ukochany (2017),3,"Praga, koniec lat 50., mieszkanie antykomunistycznego dysydenta. Zwłoki Stalina nie zdążyły jeszcze porządnie ostygnąć, a tu już z nieba leje się cukier, złoto i błękit. U Jindřicha spotykają się kombatanci, wyzwoleńcy z niemieckich obozów koncentracyjnych, artyści i intelektualiści. Piją śliwowiczkę, czytają zachodnią prasę i dają się obsługiwać żonie oraz dwóm córkom gospodarza – maturzystce Danie i sporo młodszej Jindrisce. Piękna kamienica pięknieje z każdą minutą, promienie słońca muskają nosy wąsatych i pękatych panów. Nie ma choćby namiastki szarości, komunistycznego marazmu, wrażenia klaustrofobii, zamknięcia na głucho w – niewesołym jednak – baraku.        Anna Fialová  Ceská Televize         Ivan Lupták  Ceská Televize Nawet bezpieka jest jakaś taka poczciwa, pojawia się w filmie tylko raz, w roli dobrodusznego nauczyciela warunków przeżycia, podobnie tłuściutka i w oszelkowanych spodniach. Ot, kwintesencja kina Jana Hřebejka jako lukrowanej pigułki antydepresyjnej – ""bezpieczka"" łaja ludków w słonecznym Hobbitonie. Jeśli bowiem poprzednie części trylogii ""Ogród rodzinny"" – ""Przyjaciel"" i ""Dezerter"" – były ramotami, ale jednak ramotami w jakiś sposób sympatycznymi, to ""Ukochany"" jest chocholim tańcem. A nawet więcej – to chochole podrygiwanie do fałszywej nuty. Wszystkie rokujące wątki – rodzinne piętna, traumy, zaangażowanie w budowę nowego komunistycznego ładu – zostają bez ceregieli porzucone na rzecz wyeksponowania zestawu czeskich autostereotypów. Jedyne, co pozostaje po przejeździe tego sentymentalnego buldożera, to tania komedia romantyczna i dość oczywisty konflikt międzypokoleniowy.  Jak można się było spodziewać, w trzeciej części cyklu pałeczkę uwagi przejmuję mała Danuśka, wcześniej zagubiona kilkulatka, teraz – wchodząca w dorosłość licealistka. Dana nieustannie drze koty z Jindřichem – po wojnie mocno znerwicowanym, żyjącym przeszłością i w oczekiwaniu na amerykańską interwencję – co ma być skutkiem, jak otwarcie sugeruje film, nieprawidłowo zbudowanych więzi rodzicielskich. Ojca, odsiadującego karę w gestapowskim więzieniu, nie było przy narodzinach córki, czego ceną stają się wzajemna nieufność, wyrzuty sumienia i surowe wymagania. Tyle że w gruncie rzeczy nie o psychologię tutaj chodzi, lecz o banalne różnice pokoleniowe i klasowe. Oś konfliktu dotyczy chłopaka Dany, wiernego i uczciwego Mirka, którego jednak Jindřich nie jest w stanie zaakceptować ze względu na jego prowincjonalne korzenie, rzekomo małe ambicje oraz brak porządnego, mieszczańskiego wychowania. Patriarcha okazuję swoją niechęć w sposób absurdalnie ostentacyjny – wrzaskiem, nienawistnymi monologami, zamykaniem drzwi na klucz i próbami swatania. Cały film jedzie na odbijaniu takiej staroświeckiej piłeczki – od burdy do burdy, od wpadki do wpadki, od gagu do gagu. Aż po słodki i do porzygu przewidywalny koniec.        Anna Fialová,  Ivan Lupták  Ceská Televize Cała reszta rodziny – wszystkie ciotki, wujkowie i kuzyni – dostają rolę tła i, już zupełnie otwarcie, pojemniczków na najbardziej wytarte stereotypy, takie rodem z molierowskiej farsy. Jest więc samotna ciotka obżartuska, skneruska i fajtłapa – i taką pozostanie od koniuszków palców aż po czubek głowy, bez żadnej próby niuansowania. Kuzyn Karlik – w ciemnych okularach, wystylizowany na jazzmana z Nowego Jorku – to z kolei figurka nonkonformizmu na zachodnią, konsumpcyjną modłę, trudną do realizowania w realiach komunistycznego zamordyzmu. Sama Danuśka reprezentuje natomiast romantyczny bunt przeciwko patriarchalnej tradycji – tyle że w wersji tak miękkiej, płaczliwej i nieśmiałej, że o żadnej prawdziwej emancypacji nie może być mowy. Zgoda, to lata 50., okres w zasadzie tużpowojenny, jednak o cnocie, wstrzemięźliwości i czekaniu aż do ślubu mówi się tutaj ze zbyt wielką intensywnością i przekonaniem. To raczej określone konserwatywne wyobrażenie na temat mieszczańskiej obyczajowości, a nie próba uczciwego wgryzienia się w temat.        Martin Finger  Ceská Televize Najbardziej symptomatyczną dla tego niewesołego obrazu jest scena, w której Danuśka znajduje na klatce schodowej paczkę prezerwatyw i – nie mając pojęcia, co to za wihajster – nadmuchuje jedną z nich niczym urodzinowy balonik. Kondomy wypadły chwilę wcześniej z kieszeni żołnierza, w domyśle – czerwonoarmisty. Czy Hřebejk chce przez to powiedzieć, że rozprężenie norm obyczajowych przychodzi zawsze wraz z okupantem? Nie wiem, ale przypomina to gest wbicia szpili w czeskie kino jako siedlisko frywolności i otwartości seksualnej. Gest, który jednocześnie – poza mieszczańskim zdziecinnieniem – nie oferuje wiele w zamian. Dlatego, gdybym chciał być złośliwy, powiedziałbym, że ""Ukochany"" jest w istocie filmem o wschodnich źródłach czeskiej modernizacji: bezpieczny seks przywiało od sowietów. Tyle że to odpowiedź równie pokrętna, co cała ta landrynkowa saga Hřebejka. Wielki ""Ogród rodzinny"" przypomina raczej grządkę nadgorliwego działkowca, który między kapustą posadził storczyki. Nic ciekawego w takim gąszczu po prostu wyrosnąć nie może. "
"Hej, sokoły! (2018)",5,"Gdzie jedni widzą piłkę i dwie bramki, tam inni dostrzegają katalog ludzkich zachowań, encyklopedię polityczno-historycznych metafor, świat w miniaturce i Bóg wie, co jeszcze. Można futbolu nie lubić, lecz nie sposób zaprzeczyć, że za prostotą piłkarskich reguł idzie potężny ""lekturowy"" potencjał. Co się z tym wiąże: wcale nie trzeba Messich na boisku, by przeżywać emocje rodem z Camp Nou.  Z takiego założenia wychodzą twórcy ""Hej, sokoły!"" – na czele z Gunnarem Helgasonem, autorem literackiego pierwowzoru, czyli niewydanej u nas serii powieści dla dzieci o Jónie, młodym piłkarzu z Islandii. Na cóż nam mundial, jeśli mamy międzyszkolne rozgrywki? Na co reprezentacja FC Barcelony, jeżeli z twarzy młodszych o pokolenie amatorów możemy wyczytać podobny znój i wcale nie mniejsze dramaty? Po co uciekać na największe stadiony świata, skoro lokalne widoczki zapewniają równie wiele atrakcji?  Razem z drużyną 10-letniego Jóna – nieśmiałego chłopca o nieprzeciętnie dobrym sercu – płyniemy na wyspę Heimaey u południowych wybrzeży Islandii. Tu, gdzie Werner Herzog uprawiał wulkaniczne podchody w ""Into the Inferno"", rozegra się piłkarski turniej dla najmłodszych. Drużyn jest sporo, niezdrowych emocji przed pierwszym gwizdkiem sędziego – jeszcze więcej. Więksi grożą mniejszym, piłkarze śmieją się z piłkarek; równie zmotywowani trenerzy także nie przebierają w słowach. Ekranowa obecność znanych szkolnych typów stanowi czytelną zapowiedź dramaturgicznych zwrotów, charakterologicznych przewartościowań i odpowiednich do nich lekcji pokory. Nie oczekujcie jednak wielkiej finezji: psychologie są z tych zero-jedynkowych, charyzmy u aktorów nie zanotowałem, a narracji (iście uczniowskiej) brak odrobiny przekory.  Wystarczy rzut oka na zwiastun, by nabrać pewności, że to nie zwroty akcji ani piłkarskie zwycięstwa stanowią sedno filmu Bragiego Thora Hinrikssona. Może dlatego czas dziejących się w ekspresowym tempie meczów bywa płynny w zależności od doraźnych potrzeb rozkojarzonych scenarzystów. Montażystom zawdzięczamy z kolei odkształcenia murawy rodem z ""Interstellar"": gdy zawodnik przebiega ten sam dystans o jeden raz za dużo, wraz z przejrzystością znika sportowe napięcie. Bogowie futbolu powinni być jednak zadowoleni: efektownych dryblingów, wolejów, ruletek a la Zidane mogłaby tytułowym Sokołom pozazdrościć cała nasza Estraklasa. Gdy w slow-motion celebruje się krople deszczu opadające na spocone czoła zawodników, pojawia się wątpliwość, czy na tym polega duch rywalizacji. Sportowy kicz, ten odpowiednik cekinów na taniutkiej sukience, wprawi w ekstazę najmłodszych. Nieco starsi kinomani odczują ulgę na wieść, że zbyt szpanerska forma stanowi oprawę dla całkiem niegłupich wniosków.  Nieopierzeni piłkarze przeżyją serię dydaktycznych objawień – które, choć stymulowane scenopisarską łopatą, powinny wystarczyć na opał dla najmłodszych widzów. O tym, że drużyna to siła, warto przekonać się także poza boiskiem, gdy rówieśnikom dzieje się krzywda, a dorośli wykazują się mniejszą dojrzałością niż maluchy. Że umiejętności są ważniejsze od płci, centymetrów i kilogramów, Skandynawowie wiedzą najlepiej. Ambicje szczęścia nie dają, gdy fundowane są niespełnionymi marzeniami rodziców. Nie ma ludzi do cna złych, są tylko nieszczęśliwi. No i najważniejsze: na nic miłość do piłki, jeśli zabraknie kumpla do gry. Celnych strzałów mógłby pozazdrościć filmowcom sam Lewandowski!  Choć trzeba nie mieć sumienia, by krytykować ""Hej, sokoły!"", trudno się nim zachwycić. (Zaledwie) słuszna lekcja o boisku jako szkole życia z pewnością nie zapisze się w annałach X muzy. Młodzi trafiali już w kinie na ciekawszych nauczycieli."
"Podły, okrutny, zły (2019)",7,"Choć od egzekucji Teda Bundy’ego w styczniu tego roku minęło 30 lat, legendarny seryjny morderca nadal rozpala wyobraźnię – w końcu niewiele rzeczy budzi dreszcz (niezdrowej) ekscytacji równie skutecznie jak poodgryzane sutki i odcięte głowy. Jeśli złoczyńca dysponuje w dodatku inteligencją i niezaprzeczalnym urokiem osobistym, historia ma zadatki na dreszczowiec formatu ""Milczenia owiec"" lub skandalizujący traktat o istocie Dobra i Zła pokroju ""Domu, który zbudował Jack"". ""Podły, okrutny, zły"" nie jest jednak ani jednym, ani drugim. Biorąc na warsztat biografię Bundy'ego, Joe Berlinger postanowił bowiem zakpić z tych, którzy od jego dzieła oczekiwali przede wszystkim hektolitrów sztucznej krwi i szczegółowych rekonstrukcji sadystycznych zbrodni. Nie interesują go również filozoficzne rozważania na temat przekraczania norm społecznych i relatywizmu moralnego, chyba że za takowe uznamy analizę medialnego fenomenu zbrodniarza skromnie określającego samego siebie jako ""popularniejszego niż Disney World"".        John Malkovich,  Zac Efron  COTA FilmsNinjas Runnin Wild Productions Oczywiście nie sposób pisać o ""Podłym, okrutnym, złym"" bez kontekstu w postaci czteroodcinkowego dokumentu ""Rozmowy z mordercą. Taśmy Teda Bundy’ego"", również autorstwa Joego Berlingera. O ile jednak w serialu reżyser oddał głos dziennikarzom, policjantom i prawnikom mającym styczność z bohaterem, o tyle w filmie przedstawia wydarzenia (a przynajmniej ich część) z perspektywy jego oraz jego narzeczonej, Elizabeth Kloepfer (posługującej się także nazwiskiem Kendall). Wspomnienia wydane przez nią na początku lat 80., kiedy Bundy znajdował się już w celi śmierci, posłużyły zresztą Michaelowi Werwiemu za kanwę scenariusza. Wydaje się jednak, że historia została przez niego mocno uproszczona. W rzeczywistości Liz (Lily Collins) miała o wiele więcej powodów, by podejrzewać swojego chłopaka o dopuszczenie się ohydnych czynów niż jego podobieństwo do mężczyzny z zamieszczonego w gazecie portretu pamięciowego. Bundy w interpretacji Zaca Efrona jest tymczasem miłym, młodym człowiekiem, którego każda dziewczyna z chęcią przedstawiłaby rodzicom.   Sportretowanie jednego z najbardziej zwyrodniałych seryjnych morderców w historii w tak atrakcyjny sposób wielu widzom wyda się zapewne niestosowne, trudno jednak zarzucać Joemu Berlingerowi manipulację. Ted Bundy do perfekcji opanował bowiem zwodzenie swych ofiar. Dziesiątki dziewczyn, oczarowanych ujmującym sposobem bycia przystojnego nieznajomego, wpadały więc w zastawioną przez niego pułapkę, przypłacając flirt życiem lub w najlepszym przypadku poważnymi obrażeniami fizycznymi i ciągnącą się latami psychiczną traumą. Nawet kiedy w kolejnych procesach ponad wszelką wątpliwość udowodniono winę Bundy'ego, nie tylko nie umniejszyło to jego atrakcyjności w oczach młodych kobiet, ale wręcz przysporzyło mu wielbicielek. Tłumnie przybywały one na salę sądową, by okazać oskarżonemu swe wsparcie, wysyłały setki listów miłosnych, a w wywiadach udzielanych relacjonującym kolejne rozprawy reporterom z rozbrajającą szczerością wyznawały, że nie wygląda on jak ktoś, kto mógłby zabić, i bez wahania dałyby się zaprosić na randkę.        Lily Collins  COTA FilmsNinjas Runnin Wild Productions Tym samym obsadzenie w roli bestii aktora kojarzonego przede wszystkim z niewinnymi komediami dla nastolatków okazało się strzałem w dziesiątkę. Zac Efron doskonale odnalazł się jako zgrywający niewiniątko szaleniec, który cynicznie zjednuje sobie sympatię kolejnych osób. Do ostatniej chwili zaklina rzeczywistość, żarliwie zapewniając o swej niewinności i podejmuje nierówną walkę z amerykańskim wymiarem sprawiedliwości. Jest przy tym tak przekonujący, że nawet widzowie zaznajomieni z historią Teda Bundy'ego mogą poczuć do niego empatię. Osoby, którym nazwisko ""Bundy"" kojarzy się wyłącznie z poczciwym sprzedawcą butów z amerykańskiego sitcomu, z pewnością przeżyją niemały szok, kiedy maska chłopaka z sąsiedztwa spadnie, odsłaniając prawdziwą twarz potwora. "
Iron Sky. Inwazja (2019),5,"Siedem lat temu Finowie pod wodzą Tima Vuorensoli próbowali podbić świat zwariowaną komedią ""Iron Sky"". Tanie efekty specjalne, kiczowata forma i cała masa szalonych pomysłów okazały się receptą na sukces. Ci, którzy do kina podchodzą z dystansem i nie traktują wszystkiego w kategoriach kunsztu artystycznego, mieli powody do zadowolenia. Nic więc dziwnego, że twórcy filmu postanowili wrócić z kontynuacją. Jednak na ""Iron Sky: Inwazję"" przyszło fanom długo czekać. Co gorsza, nie do końca spełnia pokładane w nim nadzieje.       Udo Kier  27 Films ProductionPotemkino Akcja sequela rozgrywa się 20 lat po wydarzeniach z ""Iron Sky"". Niedobitki ludzi ukrywają się w nazistowskiej bazie na Księżycu. Tymczasem powierzchnia Ziemi nie nadaje się do życia nawet dla zdobywców, którzy musieli szukać schronienia w pustym wnętrzu Ziemi. Przyszłość ludzkości jawi się w ponurych barwach. Wtedy jednak pojawia się dawny wróg, który zdradza głównej bohaterce sekret mogący odmienić losy wszystkich. To początek szalonej wyprawy do wnętrza Ziemi, pełnej nieprawdopodobnych przygód, perfidnych zdrad, niewiarygodnych aktów bohaterstwa i niemożliwych do przewidzenia splotów okoliczności.  Jak widać, fabuła nie jest szczególnie skomplikowana. Ale też nie sądzę, by ktokolwiek z wybierających się do kin na ""Iron Sky: Inwazję"" szukał wyrafinowanej historii. Fabuła miała tu być jedynie pretekstem do prezentacji bohaterów i scen, na widok których widzowie parskaliby gromkim śmiechem i zastanawiali się, co też twórcy brali, że wpadli na aż tak absurdalne pomysły. Podczas oglądania filmu czuć wyraźnie, że Vuorensola był świadomy oczekiwań widzów i tak bardzo chciał im sprostać, że po prostu przesadził. Reżyser zachował się niczym stremowany komik, któremu wydaje się, że będzie zabawniejszy, kiedy zacznie wykrzykiwać żarty piskliwym głosikiem. Stąd w ""Iron Sky: Inwazji"" króluje montażowy chaos, a w scenach akcji jest dużo hałasu, ale niewiele się tak naprawdę dzieje. Większość żartów dialogowych opiera się na niezbyt udanych jednozdaniowych ripostach lub na tekstach wypowiadanych z przejaskrawioną intonacją i fałszywym zagranicznym akcentem.       Muya Lubambu Tshinioka,  Antoine Plaisant,  Duta Skhirtladze,  Hon Ping Tang,  Abbas Shirafkan,  Amanda Wolzak,  Jukka Hilden,  Vasco De Beukelaer,  Stephanie Paul,  Lloyd Li,  Udo Kier  27 Films ProductionPotemkino Podstawowym problemem filmu jest jednak to, że twórcy nie wykorzystali w pełni potencjału tkwiącego w fabularnych niespodziankach. Hitler na T-Reksie to rzecz, na którą zapewne niejedna osoba czekała od czasu premiery zwiastuna. Widzowie ci będą jednak zawiedzeni, ponieważ twórcy nie mieli do zaoferowania więcej poza posadzeniem jaszczurowatego wodza III Rzeszy na prehistorycznym gadzie. Jedyny żart, który naprawdę się Vuorensoli udał, to religia mesjanistyczna oparta na osobie Steve'a Jobsa. Kult zamkniętego systemu, zmienione słowa modlitwy ""Ojcze nasz"" - tu w pełni udało się Finom przywołać szalony, anarchistyczny duch oryginału.  ""Iron Sky: Inwazja"" jest straconą okazją na szaloną jazdę bez trzymanki. Można się na nim miejscami nieźle bawić, ale szansa na status produkcji kultowej została zaprzepaszczona. "
Cała prawda o Szekspirze (2018),6,"""Cała prawda o Szekspirze"" wychodzi od ciekawego pomysłu: pokazania Szekspira wśród ludzi mu współczesnych, na tle epoki historycznej, w jakiej tworzył. Narracja zaczyna się w momencie, gdy wielki dramatopisarz zamyka swoją błyskotliwą karierę teatralną w Londynie i wraca do rodzinnego Stratford-upon-Avon.       Kenneth Branagh  TKBC Choć jego sztuki ""podbiły Anglię"", miasteczko nie wita go jako wielkiego geniusza. Sztuka dała Szekspirowi sławę, szacunek i majątek, ale już niekoniecznie pewną pozycję społeczną. Mieszczanie ze Stratford, patrząc na Szekspira, pamiętają głównie jego ojca – rękawicznika, który popadł w długi i zhańbił nazwisko. Lokalny szlachcic i deputowany do Izby Gmin traktuje autora ""Hamleta"" z ostentacyjnym lekceważeniem. Podejrzliwie patrzy też na niego miejski doktor – zagorzały purytanin, teatr uważający za grzeszną aktywność, odciągającą ludzi od boga. Prywatnie jest on mężem jednej z córek Szekspira i jakkolwiek gardzi teatrem, niecierpliwie czeka na wypracowany w nim przez teścia majątek. Słowem, ciągle jesteśmy w społeczeństwie, gdzie niemal o wszystkim decyduje dobre lub złe urodzenie, a geniusz – nawet jeśli pozwala zbudować skromny dobrobyt – znaczy mniej niż średniej wielkości majątek ziemski i związany z nim tytuł szlachecki.  Niestety, ten bardzo ciekawy wątek ""socjologii geniusza"" szybko ustępuje w filmie zupełnie innej historii. Szekspir na pisarskiej emeryturze opłakuje śmierć syna – gdy ten zmarł lata temu, pisarz pracował w Londynie. Rodzina buntuje się przeciw powtarzaniu żałoby, którą raz już przeszła, nie chce ponownie rozkopywać grobu dawno już przykrytego kamieniem. Zmarły syn nie daje jednak Szekspirowi spokoju. Pisarz wierzy, iż potomek mógł odziedziczyć po nim jego geniusz, że był w stanie jeszcze bardziej rozsławić nazwisko.       Judi Dench,  Lydia Wilson,  Kenneth Branagh,  Kathryn Wilder  TKBC Motyw ten jest jednak dość nużący i nieprzekonujący. W niektórych momentach – na czele z finałem – robi się nieznośnie melodramatyczny i ckliwy. Bliższy kiepskiej telewizji niż dramatom Szekspira. Gdyby nie podpórka postacią wielkiego pisarza, w ogóle nie byłby on interesujący.   W tle pojawia się o wiele ciekawszy problem: sytuacja kobiet w Anglii drugiej dekady XVII wieku. Żona Szekspira nie potrafi czytać, nigdy nie była w stanie uczestniczyć w genialnej twórczości swojego męża. W pewnym momencie stajemy też przed pytaniem, co gdyby talent Szekspira odziedziczyła jedna z jego córek? Czy miałaby jakąkolwiek szansę przebić się ze swoim głosem w społeczeństwie, które niemal wszystkie kobiety skazuje na marnotrawienie ich potencjału? Niestety, zamiast podążyć tym tropem, twórcy wybierają kiepski rodzinny melodramat z kiczowatą muzyką.       Judi Dench,  Lydia Wilson,  Kenneth Branagh,  Kathryn Wilder  TKBC Są w ""Całej prawdzie o Szekspirze"" rzeczy, które udały się fantastycznie. Wspaniałe są zanurzone w półmroku rozświetlanym światłem świec zdjęcia Zaca Nicholsona. Świetnie sprawdzają się aktorzy. Judi Dench jako Anne, żona Szekspira, i Kenneth Branagh w roli dramatopisarza tworzą solidne kreacje, ciągnące film nawet w najsłabiej napisanych scenach. Genialny jest Ian McKellen w epizodycznej roli hrabiego Southampton. Scena spotkania Szekspira z arystokratą to najlepszy fragment filmu. Jest tu wszystko, czego zabrakło w całości. Spojrzenie na to, jak społeczeństwo traktuje artystę, studium nieprzekraczalnych klasowych różnic, wzruszający portret przyjaźni i nigdy nie mogącej się spełnić miłości. To hrabiemu Southampton Szekspir zadedykował swoje poematy, w rozmowie widzimy, jak próbuje wyznać starszemu już mężczyźnie dawną miłość. Pozostaje tylko żałować, że inne rzeczy działają w filmie o wiele słabiej. "
Smętarz dla zwierzaków (2019),5,"""Ktoś to zapisał z błędem!"" – krzyczy małoletnia bohaterka ""Smętarza dla zwierzaków"" i trudno oprzeć się wrażeniu, że ma na myśli scenarzystę. Próbując zdyskontować popularność odradzającego się kina grozy, zachować wierność literze prozy Stephena Kinga i jednocześnie wymazać wspomnienie przeciętnej adaptacji sprzed trzydziestu lat, twórcy zapominają o najważniejszym: o wiele straszniejsze od krzywej gęby pod łóżkiem są bezbrzeżna rozpacz i wołanie w pustkę.        Paramount Pictures  Choć minęło już sporo czasu, wciąż trudno mówić o tej historii, nie psując nikomu frajdy z seansu (pod sąd należałoby oddać przede wszystkim twórców fatalnego zwiastuna). Powiedzmy jednak enigmatycznie, że tytułowy smętarz (tłumaczenie niezmiennie wątpliwe: w języku polskim to nie błąd, lecz archaizm, tymczasem oryginalne ""sematary"" jest dziecięcą literówką) leży na terenie posesji należącej do rodziny świeżo upieczonego prowincjusza, doktora Creeda (Jason Clarke) i symbolicznie oddziela świat żywych od królestwa zmarłych. Dzieciaki urządzają sobie procesje i chowają martwe futrzaki, po zmroku słychać złowróżbne szepty, a stary wdowiec Jud (nadekspresyjny John Lithgow godnie zastępuje wybitnego Freda Gwynne'a) buja się po okolicznych lasach i robi za strażnika tajemnicy. Tuż za smętarzem, za wysokim wałem ziemi, krzewów i poskręcanych konarów, czai się bowiem coś znacznie mroczniejszego.       Amy Seimetz,  Jeté Laurence,  Jason Clarke  Paramount Pictures  Scena wspomnianej procesji – rozegrana w zwolnionym tempie, z ponurą muzyką i dzieciakami w prowizorycznych maskach zwierząt – wydaje się estetycznym kluczem nowego filmu. Z jednej strony, nadaje mu klimat ponurej baśni, z drugiej – pozostaje daniną spłaconą samej konwencji; wszystko musi tu wyglądać jak z horrorowego elementarza, choć zasadniejszy byłby raczej czarny humor. ""Smętarz dla zwierzaków"" na baśń się nie nadaje, gdyż uczucia, które w nim pulsują, są zbyt bolesne i znajome. To, co najbardziej przerażające, ma u Kinga związek z depresją i żałobą. Z grzechami, których nie da się odkupić, oraz samotnością, której nie sposób przegnać. Reżyserskiemu duetowi Kevin Kolsch-Dennis Widmyer chodzi natomiast głównie o to, żebyśmy rytmicznie podskakiwali w fotelach.       Jason Clarke,  John Lithgow  Paramount Pictures  No i jasne, podskakujemy. Twórcy wiedzą, co to ekspozycja, potrafią też zbudować i utrzymać napięcie, a pomimo oczywistych felerów tekstu (nie wierzę, że małżonkowie z wieloletnim stażem spierają się o religię i inne pryncypia tak, jakby dopiero się obwąchiwali), nieźle radzą sobie z prowadzeniem aktorów. Koniec końców jednak najbardziej interesują ich ograne chwyty z gatunkowego podręcznika: jump scares idą w dziesiątki, makabryczne obrazy w rodzaju studenta rozwałkowanego przez samochód nabierają nieuzasadnionej wagi, z kolei punktowe oświetlenie i operatorskie popisy stają się ważniejsze niż psychologiczna wiarygodność. Wszystko to puste kalorie – zwłaszcza w czasach, gdy mariaż horroru z innymi konwencjami jest na porządku dziennym.        Paramount Pictures  Owa bezpieczna strategia, której owocem nie może być żadna autorska, nieortodoksyjna wizja, wydaje plony zwłaszcza w finałowym akcie. Metafizyczna groza gdzieś ulatuje, materiał na pyszną groteskę staje się przeciętnym slasherem, zaś opowieść o śmierci, najstarszym i najpotężniejszym z ludzkich lęków – mało ekscytującą zabawą w chowanego. Na tym smętarzu złożono przede wszystkim ambicje. Zaś kontekst  długiej i burzliwej historii adaptacji dzieł Kinga zamienia lenistwo w grzech śmiertelny.   "
Banana Split (2018),7,"Kojarzycie tę historię: koniec liceum, pierwsza wielka miłość, rozstania, powroty i inne dramaty na progu wyjazdu na studia, a wszystko w scenerii kolejnych ""domówek"", jakie znamy na wylot z amerykańskiego kina o nastolatkach. Debiutujący na fotelu reżyserskim operator Benjamin Kasulke wpisuje się swoim ""Banana Split"" w tradycję teen movie, serwując klasyczne połączenie romantyzmu i ironii, słodko-gorzkich sentymentów i zadziornego humoru. Ktoś powie, że widzieliśmy to już setki razy, i nie pomyli się jakoś szczególnie. Ale każde pokolenie zasługuje na swoje kino i ""Banana Split"" zgrabnie odświeża gatunek dla generacji selfiaków i filtrów z Instagrama.  Dla April (Hannah Marks) i Nicka (Dylan Sprouse) wiadomość o dostaniu się na uniwersytet to tyleż spełnienie marzeń, co cios w żebra. Dotychczas byli przecież nierozłączną parą, teraz każde z nich ma wyjechać na studia do innego miasta. Ich związek nie wytrzymuje takiej presji: dochodzi do zerwania. Zanosi się na to, że ostatnie lato przed rozpoczęciem studenckiego życia będzie dla April okresem żałoby. Tym bardziej dotkliwej, że Nick szybko znajduje sobie nową partnerkę, Clarę (Liana Liberato). Bez stalkowania na Instagramie i obgadywania za plecami się nie obejdzie, ale kiedy April spotyka wreszcie Clarę, obie niespodziewanie przypadają sobie do gustu. Czy obecna dziewczyna twojego byłego chłopaka może zostać twoją najlepszą przyjaciółką?  Kasulke jako operator przenosił na ekran zarówno retrofantazje Guya Maddina, jak i mumblecore’owy zblazowany realizm, tym razem gładko łączy kreacyjność z prozaicznością. Wspomniane filtry z Instagrama to dobry punkt odniesienia: ""Banana Split"" ma w sobie pastelową nostalgię rodem z popularnego serwisu społecznościowego. To codzienność, ale podkręcona. Nieprzypadkowo: reżyser pokazuje przecież, jak współczesne środki przekazu i komunikacji kreują - bądź filtrują - stare jak świat relacje międzyludzkie. Dlatego właśnie na pokrytym mgiełką nostalgii ekranie nieustannie materializują się kolorowe SMS-y, jakimi wymieniają się bohaterowie.   Fundamentem filmu nie są jednak ani stylistyczne ornamenty, ani nawet miłosna intryga. ""Banana Split"" to kino w skali mikro, spacerujące powoli od sceny do sceny, od mikroobserwacji do mikroobserwacji, z wdzięcznymi portretami psychologicznymi i gęstym drugim planem. Najważniejszą osobą jest tu nie reżyser, a Hannah Marks, nie tylko odtwórczyni roli głównej, ale i współscenarzystka projektu. Ma ona dryg do realistycznego dialogu utkanego z niezręczności, potknięć i nieporozumień, z komediowej dosadności i popkulturowych cytatów, nadświadomego, ale wciąż wiarygodnego. Takiego zresztą jak jej aktorstwo. Oglądając film nie mogłem oprzeć się skojarzeniom z ekranową personą Sandry Bullock. Gwiazda ""Banana Split"" emanuje podobnym sympatycznie złośliwym roztrzepaniem, neurotyczną gwałtownością, pod którą czuć emocjonalną kruchość. W słabszych momentach, gdy nie starcza fabularnego mięcha, to ona ""ciągnie"" film swoją komediową charyzmą.  Znamienne, że ""Banana Split"" traci parę właśnie w miejscach komediowo-romantycznej sztampy, gdy April wzdycha do Nicka i tradycja teen movie odzywa się nieco zbyt wyraźnie. Dużo ciekawsze są momenty, gdy Kasulke i Marks  grają z naszymi oczekiwaniami: tyleż kinowymi, co genderowymi. Tęsknota za Nickiem nie udziela się przecież widzom, bo jest on dość nudnym typkiem: wystarczy powiedzieć, że fascynuje go Carly Rae Jepsen. Ale to nuda zamierzona. Niczym w disnejowskiej ""Krainie lodu"" ""prawdziwa miłość"" nie jest tu romantycznym zadurzeniem w jakimś przystojniaku, tylko miłością dziewczyńską, kumpelską relacją między April a Clarą. ""Banana Split"" przypomina niniejszym prawdę, którą kino lubi przemilczeć: chłopaki przychodzą i odchodzą, koleżanki zostają na całe życie. "
Destroyer (2018),6,"Zaiste, ""destroyer"". W filmie Karyn Kusamy Nicole Kidman przeprowadza klasyczny aktorski fortel, który jakiś cynik mógłby nazwać ""manewrem oscarowym"". Idea jest prosta i polega na totalnym – właśnie – zniszczeniu swojego wizerunku. Na wytępieniu śladów hollywoodzkiego gwiazdorstwa z wybotoksowanej twarzy i przetrenowanego ciała. Schudnij lub przytyj, wyhoduj wory pod oczami, załóż brzydką perukę, oszpeć się. Stwórz iluzję brzydoty, w służbie ekranowej prawdy i z nadzieją na nominacje do jakichś prestiżowych nagród. Działało już wielokrotnie, zadziała jeszcze nie raz, nic więc dziwnego, że marketing ""Destroyer"" dał się sprowadzić do ""odgwiazdorzonej"" twarzy Nicole Kidman. To jednak manewr udany połowicznie – nie tylko dlatego, że nie dowiózł Kidman na oscarową galę. Aktorka ""dowozi"" przecież transformację, ale to wciąż rola warta lepszego filmu.        Nicole Kidman  Automatik Entertainment Policjantkę Erin Bell poznajemy, gdy budzi się w samochodzie gdzieś pod mostem, ewidentnie nie pierwszy raz w karierze. Zaraz z trudem wytacza się z auta, by obejrzeć kolejne miejsce zbrodni: dzień jak co dzień na służbie. Kidman daje odczuć tę wyniszczającą rutynę każdym porem swojego ciała. Brzydka fryzura i maska zmęczenia to jedno, równie ważna jest cała reszta. Aktorka tworzy postać kompleksowo: trupią sylwetką, topornym chodem, oszczędną mimiką jakby zmumifikowanej twarzy. A przede wszystkim chłodnym spojrzeniem oczu, które widziały niejedno, czego nie sposób odwidzieć. I faktycznie: rzut oka na kolejną ofiarę zza żółtej policyjnej taśmy odsyła Erin z powrotem do sprawy sprzed kilkunastu lat. Policjantka musi skonfrontować się z własną przeszłością, z momentem, gdy wprawiła w ruch machinę autodestrukcji.  Strategia Kusamy przypomina tu nieco metodę Lynne Ramsay z ""Nigdy cię tu nie było"". ""Destroyer"" celuje bowiem do dwóch bramek jednocześnie: to tyleż standardowy thriller neo-noir ze zwyczajową kryminalną intryżką, co próba dekonstrukcji gatunku. Zmora z przeszłości powraca i policjantka musi odwiedzić stare śmiecie, by domknąć sprawę z czasów, gdy infiltrowała szajkę bankowych rabusiów. Stara śpiewka: oto etatowy zniszczony przez życie ""detektyw"" przedzierający się przez galerię antypatycznych mieszkańców Złego Świata w próbie przechylenia szali. Nawet ów egzystencjalny, moralitetowy sznyt nie jest niczym nowym. To przecież równie obowiązkowy składnik konwencji ""noir"", co cięte odzywki, agresywne przesłuchania, bójki na pięści i strzelaniny. Żadnego z tych elementów w ""Destroyer"" nie brakuje, ale Kusama – niczym Ramsay –konsekwentnie nie chce dać nam gatunkowego spełnienia.          Automatik Entertainment Nie ma tu więc adrenalinowych kopów, nawet kiedy bohaterka wyjmuje z bagażnika karabin i biegnie na akcję. Jest raczej poczucie rutyny i zmęczenia światem, czysta groza egzystencji i wiszący w powietrzu ciężar dawnych decyzji, z których konsekwencjami trzeba żyć dalej. Zamiast muskularnego, dynamicznego spektaklu Kusama proponuje filmowy ekspresjonizm. ""Destroyer"" tętni gęstą atmosferą koszmaru na jawie, to lepka montażowo-dźwiękowa machina podskórnego nerwowego pulsu i buczących przesterów.   Reżyserski zapał Kusamy nie jest jednak w stanie przemóc scenariuszowej przeciętności. W tym sensie bliżej stąd miejscami do drugiego sezonu ""Detektywa"" niż do Lynne Ramsay: stylistyczne ornamenty zamiast maskować, jedynie obnażają konwencjonalność fabularnych rozwiązań. Nie przekonuje też Toby Kebbell, kreowany na diabła tej historii, a w rzeczywistości raczej śmieszny ze swoją nietrafioną fryzurą oraz demonicznymi manieryzmami. I nawet jeśli Kusama chce podkopać jakieś ""wielkie narracje"", upupić Diabła Wcielonego czy utraconą Wielką Miłość Erin, to poświęca tym wątkom za mało miejsca, by dekonstrukcja mogła się dopełnić.         Tatiana Maslany,  Nicole Kidman  Automatik Entertainment ""Destroyer"" broni się jednak jako portret kobiety na skraju – i tu procentuje akcent położony na rolę Kidman oraz jej twarz, tylko trochę przypominająca twarz Kidman-gwiazdy. Kusama opowiada przecież o przeglądaniu się w lustrze. Dyskretnie przeplatając akcję retrospekcjami, konfrontuje wyniszczoną, współczesną Erin z jej dawną, młodszą wersją; porównuje dwie Kidman, w wersji ""przed"" i ""po"". Co więcej, przeciwstawia bohaterkę jej nastoletniej córce, Shelby (Jade Pettyjohn). Ich relacja pełna jest kłótni, żalów i odrzuconych gestów pojednania. Policjantka chce przestrzec dziewczynę przed powtórzeniem swoich błędów, ostrzec, zanim życie zdąży wypisać na jej świeżym licu swoją kolejną posępną historię. O ironio tragiczna: to właśnie matka jest przecież destrukcyjną siłą w życiu córki. I tak koło zniszczenia się zamyka. "
Mamy talent! (2018),6,"Wbrew padającym w ""Mamy talent!"" słowom rock wcale nie umarł, co więcej, wciąż ma się całkiem dobrze. Dwóch nastoletnich przyjaciół, Aksel i Grim, regularnie robią próby w garażu i zawsze z dumą wypowiadają nazwę swojego zespołu – Los Bando Immortale. Kiedy ich zgłoszenie na skandynawski festiwal rockowy zostaje przyjęte, a poszukiwania basisty okazują się bezowocne, do duetu w zastępstwie dołącza dziewięcioletnia wiolonczelistka Thilda. Oryginalne trio, wraz z Martinem w roli kierowcy, wyrusza w szaloną podróż przez Norwegię, napędzane ekscytującą wizją wystąpienia na scenie.       Jonas Hoff Oftebro,  Tage Johansen Hogness,  Jakob Dyrud,  Tiril Marie Høistad Berger  Original Film Chociaż decyzja o udziale w ważnym konkursie świadczy o ich odwadze, zuchwałości i gotowości do podążania za marzeniami, bohaterami wciąż targają wątpliwości. Beztroski wyjazd do Tromsø szybko staje się przede wszystkim ucieczką: przed problemami, rodzicami i policją. Miłość do muzyki ich przepełnia, ale nie zagłusza rozterek i nie przesłania motywacji. Żyjący złudzeniami Aksel jest przekonany, iż udany występ na scenie zwróci uwagę jego obiektu westchnień, Grim ma nadzieję na pojednanie rodziców, Thilda poszukuje zrozumienia i akceptacji, a Martin dołącza do małoletniej zgrai, byleby móc odpocząć od ojca. ""Mamy talent!"" to kolejny już efekt współpracy specjalizujących się w kinie familijnym reżysera Christiana Lo i scenarzysty Arilda Tryggestada. Tym razem ich opowieść o przygodach nastolatków przyjmuje formę przyjemnego w odbiorze filmu drogi. W trasie członkowie rockowego zespołu dowiadują się nowych prawd o sobie samych, umacniają lub dopiero nawiązują relacje, konfrontują swoje wyobrażenia z rzeczywistością, redefiniują hierarchię wartości, dojrzewają. Twórcy stawiają na ich drodze zarówno fizyczne, jak i mentalne przeszkody. Stopniowo chęć wygrania konkursu zastępuje wewnętrzna potrzeba chociażby dotarcia na czas na scenę.  W filmie Lo, który w dzieciństwie ponoć sam należał do podobnego zespołu, szczególnie silnie wybrzmiewają różnorodne wątki związane z rodzicami. Dorośli kłócą się między sobą, chcą decydować o każdym aspekcie życia dzieci lub w ogóle nie poświęcają im uwagi. Ukazanie skrajnie różnych postaw rodzicieli stanowi być może wskazówkę dla starszych widzów, by nie angażowali swoich pociech we własne konflikty, i sugeruje konieczność znalezienia balansu w dawaniu im ""przestrzeni"", ale i poświęcaniu uwagi dzieciom.       Jakob Dyrud  Original Film W parze z zawsze wartym przypomnienia przesłaniem idą jednak schematy, niezręczne sceny i fałszywe tony, wyczuwalne zwłaszcza w grze przerysowanego drugiego planu. Największą bolączką tej nieco wtórnej historii, jest bez wątpienia przymus oglądania jej w wersji zdubbingowanej, dostosowanej oczywiście do wieku potencjalnego odbiorcy. Jak w wielu podobnych przypadkach, poważne zgrzyty między głosem a ekspresją aktorów co rusz wybijają tutaj z rytmu.  W wyróżnionym przez jury dziecięce na Festiwalu Ale Kino! w Poznaniu ""Mamy talent!"" to jednak nadal zabawny i ciepły, a momentami urzekający film o przyjaźni, marzeniach, akceptacji siebie i innych, świadomości swoich wad i zalet, umiejętności słusznej oceny sytuacji, w której należy walczyć lub zrezygnować. Połowiczny happy end jawi się jako naturalna kolej rzeczy. Bohaterowie nadal jednak z uśmiechem na ustach śpiewają autorską piosenkę ""Kill, Death, Destroy"". Mogą nie tylko nieco pysznie pochwalić się, jak chce polski tytuł, że mają talent; po wielu wspólnych przygodach należałoby jeszcze dodać, że teraz mają także większą świadomość, doświadczenie i – przede wszystkim – siebie nawzajem."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Pewnego dnia (2018),7,"""Pewnego dnia"" wygląda jak próba przeniesienia estetyki rumuńskiej nowej fali na drugą stronę Karpat, na Węgry. W filmie obserwujemy półtorej doby z życia Anny – trzydziestokilkuletniej kobiety z klasy średniej z mężem i trójką dzieci. Większość akcji toczy się w mieszkaniu Anny. Twórcy filmują je lekką kamerą z ręki, tak jak zresztą większość scen. Taki zabieg inscenizacyjny daje widzom poczucie kompletnego zanurzenia w codzienny świat Anny, co pogłębia pozbawiona muzyki ścieżka dźwiękowa, atakująca nas kaskadą irytujących dźwięków, jakie stanowią często ignorowane w biegu tło życia w wielkim mieście.       Márk Gárdos,  Zsófia Szamosi  FilmpartnersSparks Anna pracuje jako nauczycielka włoskiego w szkole językowej. A jednocześnie to na nią spada większość obowiązków związanych z pracą w gospodarstwie domowym. To ona kładzie dzieci spać i je budzi, zawozi do szkoły i na popołudniowe lekcje baletu, wiolonczeli i szermierki. Pokazanie tego wszystkiego na ekranie jest dla reżyserki Zsófii Szilágyi politycznym gestem. Jej kamera użycza widoczności czemuś, co w naszej kulturze pozostaje w ukryciu: rzeczywistości codziennej, żmudnej pracy opiekuńczej i emocjonalnej, jaka ciągle, nawet w wykształconych, wielkomiejskich parach, spada najczęściej nieproporcjonalnie na kobiety. Choć film Szilágyi wolny jest od otwarcie polityczno-publicystycznego zacięcia, to stawia pytania o węgierski model rodziny i o to, kto w nim płaci głównie cenę za posiadanie dzieci.  Motyw genderowy to tylko jeden wątek filmu. Drugi to poczucie ogólnej niepewności, jakie dręczy świat bohaterów: społecznej, finansowej, emocjonalnej, wreszcie egzystencjalnej. Rodzina Anny pełna jest właściwych dla klasy średniej aspiracji, ale brakuje jej środków finansowych na jej spełnienie. Mąż kobiety Szabolcz wykonuje prestiżowy zawód prawnika, ale zarabia niewiele. Pisze nocami książkę (podręcznik?), jaki ma rodzinie zapewnić dobrobyt, ale Anna chyba średnio wierzy w te plany. Para ma ciągle problemy finansowe i łata budżet pożyczkami od matki Szabolcza. Z banku przychodzi list o wypowiedzeniu kredytu – na razie to pomyłka, ale też sygnał, jak krucha jest bytowa sytuacja małżeństwa.        Zsófia Szamosi  FilmpartnersSparks         Leó Füredi  FilmpartnersSparks I to nie tylko w czysto finansowym wymiarze. Anna odkrywa, że jej dawna przyjaciółka, Gabi, zakochała się w Szabolcu. Gabi i Szabolcz pisali do siebie, spotykali się, zapewniają, że romans się nigdy nawet nie zaczął, że nie spali ze sobą. Ale też nie chcą zerwać ze sobą kontaktów. Anna przytłoczona codzienną rutyną nie ma pewności, czy rodzina, dla której tak dużo pracuje, ma tak naprawdę przed sobą jakąś przyszłość.       Zorka Varga-Blaskó  FilmpartnersSparks Twórcy filmu zostawiają nas z tym poczuciem niepewności. Nie oferują na koniec żadnego zamknięcia, oczyszczenia, wyjaśnienia sytuacji. Zostajemy wyłącznie z poczuciem wszechogarniającej niepewności. W świecie, w jaki wkroczyliśmy na blisko 90 minut, nie ma żadnego pewnego punktu oparcia, żadnego twardego gruntu. Podobny brak twardego gruntu pod nogami czuje w mniejszym lub większym stopniu cała postkomunistyczna klasa średnia z naszego regionu, rozdarta między aspiracjami rodem z Berlina i Londynu a pensjami z Poznania, Ołomuńca czy Debreczyna. W historii Szabolca i Anny ta grupa widzów rozpozna wiele własnych problemów. Także w Polsce.  ""Pewnego dnia"" to ogólnie udany debiut. Film ważny i głęboko prawdziwy. A przy tym nie jest to kino dla każdego. Jego odbiór wymaga sporo cierpliwości, wyciszenia się, pogodzenia się z powolnym tempem, z powtarzalnością, z pozornie pustymi przebiegami wielu scen. Czasami reżyserka faktycznie traci tempo, spod jej ręki wychodzą sceny, które po prostu nużą. Całość się jednak broni. Warto obejrzeć, a jeszcze bardziej czekać na to, co Zsófia Szilágyi pokaże w następnym filmie. "
Zwierzęta Ameryki (2018),6,"""To nie jest prawdziwa historia"", głosi otwierający film napis. Po chwili słowo ""nie"" znika i zostajemy z ""To jest prawdziwa historia"". Nic dziwnego: w końcu ""Zwierzęta Ameryki"" z premedytacją balansują na cienkiej granicy między faktem a fikcją. Reżyser Bart Layton pokazuje proces zamazywania się rzeczywistości. Przy okazji obnaża mechanizmy narracyjne, które choć służą prawdzie, to stanowią kłamliwe – albo przynajmniej nierzetelne – zapośredniczenie. Pamięć jest wadliwa, marzenia górnolotne, a wprawiona w ruch machina opowieści aż kusi do konfabulacji. Kiedy zagalopujesz się w fantazjowaniu, trudno jednak rozpoznać, co jest motyką, a co słońcem.    Sprawa jest prosta: w 2004 roku w mieście Lexington w stanie Kentucky grupa studentów postanowiła ukraść bezcenne biblioteczne eksponaty uniwersytetu Transylvania, wśród nich m.in. egzemplarz słynnych ""Ptaków Ameryki"" Johna Jamesa Audubona. Layton opowiada ich historię, bawiąc się kinowymi sposobami dochodzenia do prawdy. ""Zwierzęta Ameryki"" to niby film fabularny, ale wspomagający się materiałami dokumentalnymi. Przy odrobinie dobrej woli – albo retorycznej swady – można by postawić tezę, że Layton stosuje skrajny wariant metody Errola Morrisa. Dla twórcy ""Cienkiej, niebieskiej linii"" jednym z dokumentalnych narzędzi jest przecież… inscenizacja. W ""Zwierzętach Ameryki"" ten element oczywiście dominuje, ale oprócz aktorów Evana Petersa i Barry’ego Keoghana przed kamerą stają też prawdziwi bohaterowie historii. Bywa nawet, że postać i jej pierwowzór wdają się w dyskusję, na ile film odpowiada faktom.   Keoghan wciela się w neurotycznego studenta malarstwa, Spencera, Peters gra z kolei nieobliczalnego Warrena ze stypendium sportowym. Introwertyk i ekstrawertyk, nieśmiały outsider i nadpobudliwy prowodyr – chłopcy różnią się charakterami i pomysłem na życie, ale łączy ich wspólne rozczarowanie amerykańskim snem. Nauczeni przez narodowy mit, by marzyć w wielkiej skali, cierpią brutalne starcie z rzeczywistością, która nie ma dla nich nic poza beznadzieją zwyczajności. Rodzice i nauczyciele prawią kazania o zwycięzcach i przegranych, o szansach na sukces i etosie self-made mana, ale bohaterowie słyszą w tym jedynie utrwalający staus quo fałsz. O ironio: kiedy postanowią wyrwać się z matriksowego wyścigu szczurów, zrobią to w sposób, jaki podpowiedziało im… kino.   Layton dodaje bowiem kolejny poziom narracji: obok dokumentalnych ""gadających głów"" i klasycznej realistycznej inscenizacji, puszcza oko do kinofili. Tu ujęcie rodem z ""Mrocznego Rycerza"", tam sekwencja à la ""Ocean’s 11"" i tak dalej. ""Zwierzęta Ameryki"" to heist movie skomponowany z cytatów ze słynnych filmowych ""skoków"". Ma to sens: przecież bohaterowie przygotowują się do napadu, googlując hasło ""jak obrabować bank"", w ramach researchu oglądają ""Rififi"" oraz ""Zabójstwo"", a przed akcją rozdają sobie ksywki ze ""Wściekłych psów"". Audubon w swoich ptasich portretach na gruncie ornitologicznej obserwacji stworzył amerykański mit, upozowaną, estetyczną wersję prawdy. Layton pokazuje ten kołowrót prawdy i mitu w działaniu, opowiadając o sfrustrowanych chłopcach wychowanych na kinie gangsterskim i filozofii ""you can do it"". Te ""amerykańskie zwierzęta"", nawet jeśli próbują wyrwać się z klatki amerykańskiego snu, to wciąż na jego warunkach. Nic więc dziwnego, że koncepcje ""ucieczki"" czy ""wolności"" pozostają jedynie snem, fikcją, mrzonką.  Ta żonglerka poziomami filmowej opowieści imponuje realizacyjnie i klei się tematycznie, niechcący jednak bierze całą historię w zbyt duży cudzysłów. Kiedy dokumentalne ""gadające głowy"" komentują ze swojej perspektywy kolejne wydarzenia, powstaje dystans: akcję obserwujemy ""z góry"", nie mogąc się w pełni zaangażować w fabułę. Layton ma intrygującą prawdziwą historię, potrafi rozpisać konflikt postaw, poprowadzić aktorów, zainscenizować trzymającą w napięciu sekwencję. Do tego zgrabnie podprowadza szerszą perspektywę, zadaje pytania o amerykańską popkulturę czy cenę przemocy. Ale wpada w podobną pułapkę co Alonso Ruizpalacios w bardzo podobnym i opartym na bardzo podobnej anegdotce ""Museo"". Meksykański reżyser też opowiadał o włamywaczach-amatorach i też konfrontował gatunkowe konwencje z rzeczywistością. I też gubił gdzieś po drodze widza. Ciekawy film, który zaraz po wyjściu z kina na zawsze wyfruwa z głowy."
Terapia (2017),6,"Showreel to materiał wideo będący formą prezentacji dotychczasowych dokonań, umiejętności i możliwości twórczych aktorów albo reżyserów. Składa się zazwyczaj ze zmontowanych w jedną całość urywków, często o różnej formie, tonacji, klimacie. Podczas seansu ""Terapii"" można odnieść wrażenie, że oglądamy właśnie showreel Constanze Knoche, autorki filmu.  Jako materiał prezentujący umiejętności reżyserki ""Terapia"" robi pozytywne wrażenie. Szczególnie udanie wypadają liczne sekwencje sugerujące, że mamy do czynienia z klimatyczną opowieścią grozy. Knoche sprawnie buduje atmosferę niepokoju. Świetnie radzi sobie ze scenami, w których bohaterka nie jest pewna, co się wydarzyło, ile z tego, czego jest świadkiem, miało miejsce naprawdę, a ile to plotki, insynuacje lub produkt jej karmionej frustracjami wyobraźni. To prawda, reżyserka często posiłkuje się rozwiązaniami podpatrzonymi u innych (w kilku miejscach spodziewałem się usłyszeć fletnię Pana, tak bardzo film kojarzył mi się z ""Piknikiem pod Wiszącą Skałą""). Czyni to jednak bez nachalności sprawiającej wrażenie topornego kopiowania cudzych pomysłów. Dzięki temu całość wygląda swojsko i buduje poczucie powinowactwa dusz reżyserki i fanów opowieści niesamowitych.  Problemem ""Terapii"" jest raczej to, że choć pełno tu scen sugerujących horror, sam film horrorem nie jest. Knoche wkłada sporo wysiłku w opowiadanie historii 16-letniej Isabell, która bierze udział w obozie terapeutycznym w ośrodku położonym w polskich Sudetach, jakby to był dramat psychologiczny. Manipulowanie energią Id przybiera tu niepokojące formy każące wątpić w szlachetne intencje terapeutów lub też porażające głębią psychicznego cierpienia, którego na pierwszy rzut oka w ogóle nie widać.  Oczywiście horror i dramat psychologiczny nie są gatunkami wzajemnie się wykluczającymi. Przykład ""Babadooka"" pokazuje, że na ich styku mogą powstać fascynujące opowieści. Knoche jednak nie wykazała się równie wysoką co Jennifer Kent sprawnością w splataniu ze sobą grozy nadprzyrodzonej z tą mającą źródło w wypartych popędach. W ""Terapii"" obie opowieści rozgrywają się równolegle, funkcjonując w gruncie rzeczy niezależnie od siebie.  Problem Knoche z łączeniem elementów widać też na bardziej podstawowym poziomie. ""Terapia"" w dużej mierze opiera się na powolnej narracji i budowaniu specyficznego klimatu. To zaś wymaga cierpliwości w konstruowaniu następujących po sobie scen. W filmie Knoche zdarzają się jednak nagłe przeskoki i skróty myślowe, które co prawda nie powodują zgubienia myśli przewodniej, ale prowadzą do lekkich zgrzytów i dyskomfortu w odbiorze. Reżyserka ma też skłonność do wzbogacania filmu o oczywiste symbole tylko dlatego, że mają wyrazisty charakter. W ten sposób nadużywana jest chociażby figura wilka.  Mimo tych niedociągnięć ""Terapia"" jest interesującą, solidnie zrealizowaną opowieścią. Czuć, że reżyserka nie wykorzystała tkwiącego w fabule potencjału, jednak wykreowany przez nią klimat oddziałuje na widza pozytywnie. Film pokazuje również to, że polskie krajobrazy jak najbardziej nadają się na miejsce akcji opowieści dziwnych, niesamowitych. Pozostaje liczyć na to, że śladami Knoche podążą inni reżyserzy. "
Avengers: Koniec gry (2019),7,"Siedem lat po premierze pierwszych ""Avengers"" tytułowi ""mściciele"" wreszcie mają za co się mścić. Kiedy w 2012 roku Tony Stark mówił, że ""jeśli nie uratujemy Ziemi, to przynajmniej będziemy mogli ją pomścić"", słychać było w tym przecież scenariopisarski wysiłek, by jakoś, za wszelką cenę, ""podprowadzić"" tytuł. Podobnie zgrzytała dodana retroaktywnie geneza nazwy z ""Kapitan Marvel"". Dopiero pstryknięcie Thanosa ustawiło priorytety drużyny tak, by mogła w końcu dorosnąć do swojego miana. Gorzej, że sukces ""Wojny bez granic"" – tyleż komercyjny, co artystyczny – stworzył sytuację, w której trudno będzie dorosnąć do czegoś innego: mianowicie do wyśrubowanych oczekiwań. Dlatego jeśli spodziewacie się, że ""Koniec gry"" naruszy tkankę czasoprzestrzeni, otworzy portal do nowego wymiaru i zredefiniuje historię wszechświata (albo chociaż kina), to nie tędy droga. Swoją blockbusterową robotę zrobi jednak koncertowo. Wątpię, by jakiś widz chciał się po seansie mścić.         Robert Downey Jr.  Marvel StudiosWalt Disney Pictures   Nie będzie chyba szczególnym spoilerem, jeśli napiszę, że to zupełnie inny film niż ""Wojna bez granic"". Tamten był dwuipółgodzinnym pościgiem: scena akcji goniła scenę akcji, nie gubiąc jednak poczucia humoru i wyczucia dramatyzmu, aż do mocarnego finału, który zderzał rozpędzoną machinę atrakcji ze ścianą, zostawiając widzów ze szczękami na podłodze. ""Koniec gry"" podchodzi do tego osiągnięcia z respektem. Bracia Russo (reżyserzy) oraz Christopher Markus i Stephen McFeely (scenarzyści) wiedzą, że zanim zaczniesz na nowo ratować świat, trzeba uszanować tych, którzy odeszli i odrobić pracę żałoby. W efekcie zamiast kolejnego frenetycznego pędu do bramki mamy powolny, wrażliwy rozbieg przed kolejnym dymieniem czachy. Zupełnie, jakby świat się rozpadł i trzeba było poskładać do kupy resztki. Zupełnie, jakby ktoś ""wyparował"" połowę populacji uniwersum i trzeba było wykombinować jakieś ""co dalej"".   ""Koniec gry"" daje więc pooddychać swoim bohaterom. Nie ma tu może nic tak nieoczekiwanie wzruszającego jak pogadanka Rocketa z Thorem z ""Wojnie bez granic"", ale bracia Russo celują w podobny ton. Wiadomo, że ""Avengers"" to filmy głównie o tym, że bogowie piorunów i gadające szopy pojedynkują się z fioletowoskórymi amatorami kolorowych kamieni. Ale kto powiedział, że te większe-niż-życie postacie nie mogą też stawiać czoła bardziej prozaicznym wyzwaniom? Spora część ""Końca gry"" to przecież opowieść o przepracowywaniu straty. Pokazując, jak kolejni bohaterowie radzą sobie z tzw. syndromem przetrwańca, reżyserzy (i aktorzy!) odnajdują kolejne perełki dramatycznego – oraz komediowego – mięcha. Proste: żeby zależało nam na wyniku tych ""wojen bez granic"", najpierw musi zależeć nam na ludziach, którzy biorą w nich udział (albo na szopach, albo na drzewach). Bracia Russo i ekipa nie ""odbębniają"" więc charakterologicznej pracy u podstaw; praca u podstaw to u nich jedna trzecia filmu. Dzięki temu nie tracą nas na późniejszych, bombastycznych etapach podróży.         Chris Hemsworth  Marvel StudiosWalt Disney Pictures  I zaprawdę, powiadam: to podróż co się zowie. Jeśli kolosalny, trzygodzinny metraż ""Końca gry"" kogoś przeraża – słusznie. Ja po seansie czułem się, jakbym obejrzał nie jeden film, ale trzy, względnie pełen sezon jakiegoś serialu. Wspomniany dramat psychologiczny o przepracowywaniu traumy to jedno. Oprócz tego mamy jeszcze i heist movie, i batalistyczne porno, i od groma innych atrakcji, o których nie napiszę, żeby nie psuć nikomu zabawy. Zmęczenie, jakie daje ""Koniec gry"", to jednak dobre, blockbusterowe zmęczenie. Jeśli chcecie spędzić w kinie trzy godziny jako śliniący się z ekscytacji siedmiolatek, zapraszam. Inna sprawa, że przed felernym efektem ""Powrotu króla"" nie ma ucieczki. Taki już los ""epickich finałów"", które muszą spiąć gładką klamrą bez mała Wszystko. A że w przypadku Marvela ""Wszystko"" oznacza – bagatela – dwadzieścia dwa filmy, wyobrażacie sobie, że klamra ""Końca gry"" musi być absurdalnie pojemna.    Jak na film-kulminację przystało, ""Koniec gry"" rozlicza się zatem ze spuścizną Avengers. Sam akt ""mszczenia się"" jest przecież jakimś tam pomysłem na relację z przeszłością. Nieprzypadkowo zbrodnia Thanosa prowokuje tu dyskusję, czy zemsta jest miarą sprawiedliwości czy może jedynie jałowym odruchem kompensacji. Czy przeszłość należy zabić, zapomnieć bądź wymazać, czy może raczej trzeba wyciągnąć z niej wnioski. Co więcej, ""Koniec gry"" to historia rodzin – biologicznych i przyszywanych – które oceniają swoje dziedzictwo, patrząc, skąd przyszły i dokąd zmierzają. Historia o pokoleniowym kołowrocie i o przekazywaniu pałeczki. Ale również, przy okazji – ceremoniał franczyzowej autocelebracji.        Scarlett Johansson,  Chris Evans,  Jeremy Renner,  Don Cheadle,  Karen Gillan,  Paul Rudd,  Robert Downey Jr.  Marvel StudiosWalt Disney Pictures  Nic dziwnego: komiksy o superbohaterach stanowią dziś w zasadzie niekończący się ciąg przypisów do samych siebie. Na tym etapie kinowego uniwersum Marvela było nieuniknione, że trend trafi na duży ekran. Znajomość poprzednich dwudziestu kilku filmów nie jest może absolutnie konieczna do ""doświadczenia"" ""Końca gry"" – jest jednak zdecydowanie wskazana. Metatekstualność stanowi tu bowiem fabularną tkankę łączną. Siatka easter eggs, autocytatów i innych nawiązań jest niemal równie ważna, co sama ""treść"". Kiedy Samuel L. Jackson wyskoczył jak Filip z konopii w scenie po napisach pierwszego ""Iron Mana"" i puścił oko do komiksowych hardkorów, tylko oni wiedzieli, o co chodzi z enigmatycznym ""Avenger Initiative"". W międzyczasie Marvel wychował sobie jednak widownię i nauczył ją zabawy w komiksowe wink wink, nudge nudge. Dotarliśmy zaiste do ""końca gry"", bo film zbliża się w paru miejscach do granic takiej rozrywki.       Tak, widowisko chwieje się w kilku miejscach pod własnym ciężarem. Nie wszystkie dramatyczne momenty mogą wybrzmieć, jak należy, bo są uwikłane w kolejne cyrkowe triki. Trudna sprawa: niełatwo poruszyć każdą czułą, intymną strunę, kiedy jednocześnie żonglujesz planetami i wszechświatami. Do tego – jak to zwykle u Marvela – na cyfrowej zbroi blockbusterowego spektaklu da się wypatrzyć szereg rys. Niestety: za dwa lata, w telewizji, efekty specjalne nie bedą już wyglądać zbyt specjalnie, chociaż niekończące się napisy końcowe to standardowo pochód grafików komputerowych, informatyków i innych zerojedynkowych czarodziei. Nie ma jednak co się rozdrabniać: generalnie z ""trzech filmów"", które składają się na tę część ""Avengers"", dwa uważam za rewelacyjne, jeden podobał mi się nieco mniej. Grunt, że kinowa karuzela tych rozmiarów ma kluczową zaletę: nawet jeśli coś ci nie przypasuje, za rogiem czai się już nowa atrakcja. Oglądanie ""Końca gry"" jest jak kartkowanie spektakularnego komiksowego crossoveru. Po każdym przewróceniu strony czeka kolejny zastęp superbohaterów, kolejna odległa galaktyka, kolejna kosmiczna stawka.         Scarlett Johansson,  Chris Evans,  Jeremy Renner,  Don Cheadle,  Paul Rudd  Marvel StudiosWalt Disney Pictures  Ciekawe: mogłoby się wydawać, że po tabunie filmów Marvela, po ""Mrocznym Rycerzu"", ""Deadpoolu"", ""Loganie"" i czym tam jeszcze (wpisujcie filmy!) kino superbohaterskie jedzie już tylko na oparach. ""Koniec gry"" odkrywa jednak nowe karty gatunku, i to nie eksplorując jakąś zakurzoną niszę, tylko poszerzając główny nurt. Oczywiście to efekt skali: poszerzenie poprzez detonację dziesiątek bohaterów i milionów dolarów budżetu. Wszystko, Na Raz. Ale ta komiksowa bezpretensjonalność filmu jest ujmująca, chwyta za bebechy i za serce, dając przysnąć rozumowi. Scenarzyści niby się ubezpieczają: zbijają potencjalne zarzuty a to wiązanką kinowych cytatów, a to ripostą ukutą z naukowego żargonu. Wiadomo jednak, że to tylko kokieteria, inside joke. Nie oszukujmy się: ""Koniec gry"" łatwiej łykną ci, którzy potrafią zawiesić niewiarę i dać się porwać karuzeli spektaklu. Nic w tym złego. Na tym polegają komiksy, na tym polegają mity, na tym też – między innymi – polega kino.      "
Praziomek (2019),7,"Studio Laika przypomina nieco tytułowego ""Praziomka"" - mityczną Wielką Stopę będącą ostatnim przedstawicielem swojego gatunku. W czasach, gdy mainstreamową animacją dla dzieci od dawna władają komputery, artyści z Oregonu konsekwentnie kręcą filmy przy pomocy czasochłonnej, ""analogowej"" techniki poklatkowej. W dodatku nie boją się brać na warsztat tak trudnych tematów jak wykluczenie, kalectwo czy traumy rodzinne. Obstawiam, że gdyby Lailka nie była oczkiem w głowie Travisa Knighta - spadkobiercy jednej z największych amerykańskich fortun - już dawno ogłosiłaby upadłość. Jej dzieła, choć cieszą się uznaniem krytyków, sprzedają się bowiem na granicy opłacalności bądź przynoszą straty. ""Praziomek"" podzielił, niestety, los poprzedników - ilość pozytywnych recenzji okazała się odwrotnie proporcjonalna do liczby widzów w kinach.        Annapurna PicturesLaika Entertainment  Taki stan rzeczy może nieco dziwić, biorąc pod uwagę, że dzieło Chrisa Butlera (""ParaNorman"") to chyba najbardziej konwencjonalna jak dotąd produkcja studia. Łączący elementy widowiska przygodowego oraz kumpelskiej komedii film opowiada historię sir Lionela Frosta - XIX-wiecznego tropiciela legendarnych stworzeń, którego ambicją jest dołączenie do elitarnego klubu odkrywców. Wkrótce po tym, jak próba udowodnienia, że potwór z Loch Ness istnieje naprawdę, kończy się fiaskiem, dziarski obieżyświat dostaje od losu kolejną szansę na sukces.  Bohater rusza na poszukiwania Sasquatcha, czyli wspomnianej Wielkiej Stopy. Osławiona bestia okazuje się łagodnym, spragnionym towarzystwa poczciwcem, proszącym w dodatku, by zwracać się do niego per Zuzia. Frost zgadza się zaprowadzić włochacza do jego himalajskich kuzynów, Yeti, licząc, że uda mu się w ten sposób zapisać wreszcie w panteonie badaczy. Cytując klasyka: to może być początek pięknej przyjaźni.        Annapurna PicturesLaika Entertainment  Perypetie Frosta i praziomka przywodzą na myśl zarówno przygody Indiany Jonesa jak i awanturnicze powieści Juliusza Verne’a. Intryga skacze między Europą, Ameryką i Azją, bohaterowie co rusz pakują się w tarapaty godne Nathana Drake'a z ""Uncharted"", a wśród lokacji, które odwiedzają, znalazły się zarówno miasteczko na Dzikim Zachodzie jak i ukryta w górach cywilizacja. Akcja została doprawiona obficie humorem, którego źródłem bywają m.in. nieporozumienia biorące się ze zbyt dosłownego interpretowania przez praziomka frazeologizmów i powiedzonek. Karuzeli efektownych zdarzeń towarzyszy refleksja o tym, że warto mieć otwartą głowę i należy wyzbyć się uprzedzeń oraz poczucia wyższości w stosunku do przedstawicieli obcych kultur. Nieprzypadkowo głównym czarnym charakterem filmu jest konserwatywny arystokrata, który dostaje skurczy żołądka na dźwięk takich szatańskich słów jak ewolucja czy elektryczność.        Annapurna PicturesLaika Entertainment  Pod względem wizualnym dzieło Laiki to oczywiście ekstraklasa -  ręcznie wykonane modele postaci jak i spektakularna, bogata w detale scenografia stanowią koronny dowód na to, jak wiele traci współczesne kino, sięgając bez opamiętania po animację komputerową. Trudno jednak oprzeć się wrażeniu, że wcześniejsze dzieła studia - z ""Koraliną"" i ""Kubo"" na czele - były odważniejsze fabularnie i miały bardziej ambiwalentnych, złożonych emocjonalnie  bohaterów. ""Praziomek"" woli zbytnio nie komplikować spraw. Jak na dobrego kolegę przystało, chce Wam po prostu poprawić humor."
Wywiad z Bogiem (2018),5," Nie wiem, o co spytałbym Boga, gdybym miał okazję zasiąść z nim do partii szachów - poza oczywistym pytaniem, czy nie wstyd mu siadać do partii szachów po całej historii kina, literatury i sztuk plastycznych. Myślę, że obok pytań wagi najcięższej interesowałoby mnie na przykład rozstrzygnięcie sporu o wyższości coli nad pepsi lub dylematu, czy lepiej sypać płatki śniadaniowe do mleka, czy może je mlekiem zalewać (w ostateczności wystarczyłaby kwestia dywersyfikacji w naszym życiu społecznym, albo pedofilii w kościele katolickim). Twórcom filmu podobne błahostki nie spędzają jednak snu z powiek. Być może dlatego co jakiś czas zbliżają się do granicy nachalnej katechezy.        Brenton Thwaites,  David Strathairn  Big Indie Pictures    Jeśli podejrzeliście już ocenę, domyślacie się, że nie ma tragedii. To znaczy tragedia jest, i to nie jedna, ale przynajmniej rzecz nie zjechała z taśmociągu hollywoodzkiego sakrokiczu. Spora w tym zasługa aktorskiego duetu Brenton Thwaites-David Strathairn, którzy zachowują się, jakby grali w prawdziwym filmie, zaś lakoniczne - jak się domyślam - wskazówki scenarzystów zamieniają w konkretne cechy, postawy i stanowiska. Ten pierwszy wciela się w utalentowanego dziennikarza, który po powrocie z Afganistanu próbuje posklejać swoje uczuciowe i zawodowe życie do kupy. Ten drugi - w pociesznego faceta, który zaprasza do debaty straumatyzowanego reportera i krok po kroku przekonuje go o swojej boskiej proweniencji. Chociaż twórcy próbują zasiać wątpliwości do do jego metafizycznego statusu i ogrywają od niechcenia wątek śledztwa oraz tajemnicy otaczającej nieznajomego, to umówmy się - nie przyszliśmy tu po to, żeby słuchać wywiadu z fałszywym prorokiem.          David Strathairn  Big Indie Pictures    Pachnąca naftaliną konstrukcja narracyjna okazuje się w konsekwencji najwyższą cnotą filmu. W przeciwieństwie do hiobowych opowiastek z cyklu ""reedukacja poprzez cierpienie"" albo ""bolesne wypadki współczesnego ateisty"", koncept ""Wywiadu z Bogiem"" jest prosty i szlachetny, ogranicza się bowiem do tytułowego dialogu - dość akademickiego i pełnego dogmatów, ale jednak dialogu. Z czasem zresztą cel rozmowy staje się znacznie ważniejszy niż jej temat, z kolei scenarzyści dość odważnie zaprzeczają iście średniowiecznej wizji gorliwej wiary jako ""castingu""do życia pozagrobowego (grany przez Strathairna Bóg-nie Bóg wprost to zresztą werbalizuje), w zamian dostrzegając w ludzkiej egzystencji szansę na pobicie rekordu w empatii. Bohaterowie znają definicję ironii, próbują się wzajemnie podgryzać i brać pod włos, co sprawia, że całość - mimo oczywistej reżyserskiej mizerii - jest zauważalnym ukłonem w stronie niewierzących i niepraktykujących.           Brenton Thwaites,  David Strathairn  Big Indie Pictures    Fakt, że dialog bohaterów toczy się w całkowitym oderwaniu od aktualnych problemów społecznych i religijnych, pozostaje najsłabszą stroną filmu. Z kolei fakt, że nie sprawia wrażenia, jakby autoryzował go Watykan - najsilniejszą. Ostateczny rachunek należy oczywiście do Was. Ja tylko uspokajam, że da się to oszacować bez bólu zębów - i myślę, że w tym momencie rozwoju ludzkości oraz chrześcijańskiej edukacji kinomana, nie ma lepszej rekomendacji.  "
Belzebub (2017),4,"Choć Guillermo Del Toro to rodowity Meksykanin, jego ojczyzna z horrorem się nie kojarzy, chyba że tym z pierwszych stron lokalnych gazet, gdzie pisze się o odciętych głowach i narkotykowych kartelach. Kto mógł, wyjechał na północ, kto nie mógł, raczej kinem grozy się nie zajmuje, dlatego filmy takie jak ""Belzebub"", poprzez niejaką egzotykę, generują całkiem zrozumiałe zainteresowanie. Rzadko jednak zostajemy za nie wynagrodzeni. Należy co prawda przyznać, że reżyser Emilio Portes, przynajmniej do pewnego momentu, całkiem nieźle myli tropy, bo otwierający film, jak zwykle pretensjonalnie złowieszczy głos Tobina Bella – skazanego od lat na piekło tandety, ale nienarzekającego na aktorskie bezrobocie – między linijkami obwieszcza rychłe nadejście Antychrysta. Balansuję tutaj trochę na granicy spoilera, lecz aż do ostatniej pół godziny faktycznie można być niepewnym, kto, świadomie lub nie, gra po której stronie, czy istotnie chodzi tutaj o syna diabła i czy źli nie są przypadkiem dobrymi. O ile na finałowym etapie odpowiedzi na owe pytania będą jeszcze kogokolwiek interesować, bo ""Belzebub"" to kolejna odbitka kserówki.        Universidad Autónoma de Baja California (UABC)Fondo de Inversión y Estímulos al Cine (FIDECINE) Pół biedy, gdyby to rzeczona schematyczność była grzechem głównym Portesa, bo tak naprawdę film robi raptowny i zbędny zwrot ku obowiązkowym opętaniom i egzorcyzmom dopiero po godzinie seansu. Jest nim raczej zachowawczość reżysera, który najwyraźniej przestraszył się potencjalnie oryginalnych rozwiązań i mruga do publiki, że tylko żartował, że nie chodzi mu o żadne subtelne nawiązania do sytuacji społeczno-politycznej Meksyku, pogłębiony psychologicznie obraz człowieka cierpiącego po stracie dziecka, czy też owinięcie dochodzenia kryminalnego okultystyczną nicią. I dlatego raz jeszcze kończymy seans z drącymi japę demonami. Początek nie zwiastuje bylejakości, bo punkt wyjścia jest cokolwiek interesujący. Otóż zaczyna się na porodówce, gdzie jedna z położnych skalpelem dokonuje rzezi niewiniątek. Pośród ofiar znajduje się syn detektywa Rittera, świeżo upieczonego ojca. Pięć lat później dochodzi do serii innych tragedii, a ofiarami masakr, zakończonych samobójstwem sprawcy, niezmiennie są dzieci. Ritter nie potrafi znaleźć motywu, ale z pomocą przychodzą amerykańskie służby, a mianowicie ekspert od kryminologii ezoterycznej (!), który naświetla sprawę. Mniej więcej od tej pory językiem urzędowym filmu staje się angielski, a ponury kryminał ustępuje miejsca nadnaturalnemu czary-mary, odhaczającemu kolejne kratki na arkuszu z demonologicznym bingo. Bo jest tu i miejsce dla byłego księdza wytatuowanego od stóp do czubka głowy (Bell), i dla lokalnej medium, która niechętnie zgadza się pomóc policji, i tak dalej, wszystko już znamy. Portes oszczędnie korzysta z dobrodziejstwa settingu, zaprzedając go typowo hollywoodzkiej narracji, bo dla filmu nie wynika absolutnie nic z tego, że finałowy akt osadzono w tunelach wykopanych przez gangi przerzucające na amerykańską stronę ludzi i prochy. Powierzchowne są również sceny sugerujące amoralną bezkompromisowość Rittera i jego kolegi, którzy, jak zdaje się mówić film, mogą działać skutecznie tylko z jedną nogą na granicy prawa. Wszystko tonie pod zalewem nieznośnych klisz.        Universidad Autónoma de Baja California (UABC)Fondo de Inversión y Estímulos al Cine (FIDECINE) Nie najgorzej za to patrzy się na meksykańską obsadę. Grający Rittera, rosły Joaquin Cosio ani trochę nie przypomina hollywoodzkiego amanta, a miejscowa czarownica to raczej dziewczyna z sąsiedztwa, a nie wypacykowana modelka czy, jak każe inny stereotyp, zasuszona babcia. Stąd jeszcze słabiej niż wypadają aktorzy amerykańscy, Tate Ellington (do złudzenia przypominający Leigha Whannella z ""Naznaczonego"") i jadący na jednej minie Tobin Bell, dla którego było to pewnie dziesiąte w tym tygodniu zlecenie. Ale nawet jakby wszyscy zagrali role życia, to i tak nie udałoby się odratować scenariusza. Portes może i miał zarys interesującego pomysłu, ale cała świeżość ginie, przygnieciona brakiem werwy i pewności siebie, podduszona dłużyznami. I idę o zakład, że ""Belzebub"", jeśli w ogóle zostanie zapamiętany, to jako ""ten film z gadającym Jezusem""."
Hellboy (2019),5,"Realizacja ""Hellboya"" okazała się podobno istną drogą przez piekło. Scenariusz poddawano na planie nieustannym przeróbkom, producenci darli koty z reżyserem, zaś zirytowany odtwórca tytułowej roli odmawiał występowania w nadprogramowych dublach. W historii X Muzy nie brakuje przykładów dzieł kręconych w ekstremalnych warunkach, które ostatecznie trafiły do podręczników filmoznawstwa. Widowisku Neila Marshalla raczej to nie grozi. W trakcie seansu ma się wrażenie, że niemal każda dyskusja twórców na temat kierunku fabuły, tonacji jak i warstwy wizualnej kończyła się interwencją służb porządkowych. W efekcie powstał utwór bałaganiarski, a przy tym zaskakująco wulgarny i przeładowany makabryczną przemocą. W porównaniu z komiksowym pierwowzorem Mike'a Mignoli oraz jego wcześniejszymi adaptacjami podpisanymi przez Guillermo del Toro prezentuje się on niczym wykwit wyobraźni rozwydrzonego nastolatka. Nie będę jednak ukrywał: prosty ze mnie chłopak, za soczyste gore i efekciarską akcję potrafię wybaczyć wiele. Nie zdziwię się także, jeśli ""Hellboy"" okaże się faworytem tegorocznego wyścigu o nagrodę Filmwebu w kategorii ""Najlepszy najgorszy film"".       Sasha Lane,  David Harbour  Summit EntertainmentHurwitz CreativeMillennium FilmsBoyana Film StudiosCampbell Grobman FilmsEncore FilmsQuébec Production Services Tax CreditLawrence Gordon ProductionsDark Horse Entertainment  Główny bohater (David Harbour) - syn szatana sprowadzony na Ziemię przez nazistów, ale wychowany przez brytyjskiego naukowca - musi tym razem stawić czoła królowej czarownic Nimue (Milla Jovovich). Wiedźma zamierza eksterminować homo sapiens i oddać świat pod panowanie magicznych istot. Jakby tego było mało, narzędziem zagłady planuje uczynić Hellboya. Czerwonoskóry twardziel jest w kropce. Ci, których broni, na każdym kroku okazują mu wrogość i pogardę. Z kolei w stosunku do tych, których ma zabijać, odczuwa empatię. Sprawy nie ułatwia przybrany ojciec księcia piekieł - oschły, pryncypialny profesor Bruttenholm (Ian McShane) przypominający sobie o podopiecznym głównie wtedy, gdy do ubicia czeka jakiś potwór. Czy diabelskie geny bohatera wezmą górę nad ludzkim wychowaniem, a ulice spłyną krwią niewinnych? Zegar zagłady właśnie przyspieszył.       Sasha Lane,  David Harbour  Summit EntertainmentHurwitz CreativeMillennium FilmsBoyana Film StudiosCampbell Grobman FilmsEncore FilmsQuébec Production Services Tax CreditLawrence Gordon ProductionsDark Horse Entertainment  Film Marshalla wystawi na nielichą próbę miłośników stylowych mrocznych baśni del Toro. Twórcy wrzucają do jednego kotła wszystko, co nawinie im się pod rękę: króla Artura i Babę Jagę, morderczego guźca i mistyczne monstra rodem z  obrazów Zdzisława Beksińskiego, Mötley Crüe i hiszpańskojęzyczny cover ""Rock You Like a Hurricane"", niezłe praktyczne efekty specjalne oraz niedogotowane, tandetne CGI. Dodają do tego zestawu garść wyrazistych choć słabo scharakteryzowanych postaci drugoplanowych (w tym pyskatą nastolatkę-medium oraz gburowatego wojaka), a całość podlewają koszarowym żartem na modłę ""Deadpoola"".  Wychodzi z tego kino klasy B, które ponad przeciętność wynosi przede wszystkim kreacja Harboura. Gwieździe ""Stranger Things"" udała się ta sama sztuka co  Ronowi Perlmanowi w filmach del Toro. Pomimo kilogramów charakteryzacji uchwycił on esencję postaci Hellboya: wisielczy humor, poczucie wyobcowania oraz rys zmęczonego, targanego wątpliwościami speca od brudnej roboty.        Summit EntertainmentHurwitz CreativeMillennium FilmsBoyana Film StudiosCampbell Grobman FilmsEncore FilmsQuébec Production Services Tax CreditLawrence Gordon ProductionsDark Horse Entertainment  Jest u Marshalla scena będąca zwiastunem innego, bardziej interesującego filmu. Oto tytułowy bohater przenosi się do alternatywnego wymiaru i ląduje w chatce na kurzej łapie. Spotkanie z właścicielką nieruchomości przywodzi na myśl zarówno okrutne bajki braci Grimm jak i klasyczną telewizyjną antologię ""Opowieści z Krypty"". Senny koszmar kroczy pod rękę z groteską, cyfrowe czary idealnie dopełniają ""analogową"" scenografię, a mistrzowie charakteryzacji wspinają się na wyżyny swojego kunsztu. Nie miałbym nic przeciwko, żeby cały utwór utrzymany był w podobnym klimacie. Choć nie taki ""Hellboy"" straszny, jak go krytycy malują, to mógłby być jednak znacznie lepszy.  "
After (2019),2,"Znane są wprawdzie przypadki wybitnych filmów będących adaptacjami złych powieści, ale ""After"", delikatnie mówiąc, do nich nie należy. Fantazje o burzliwym (czyli pełnym kłótni i seksu na zgodę) związku z wytatuowanym idolem nastolatek, początkowo publikowane w internecie, a niedługo potem wydane na papierze (i sprzedane w setkach tysięcy egzemplarzy na całym świecie), przyniosły Annie Todd (nie)sławę na miarę E.L. James. Nie jest to przypadkowe porównanie, bowiem schemat narracyjny wygląda z grubsza tak samo jak w ""50 twarzach Greya"": ona — szara myszka, która lśniące włosy, uroczy uśmiech i nienaganną figurę ukrywa pod nieśmiałym usposobieniem i skromnymi sukienkami, on — nieziemsko przystojny i charyzmatyczny – na skinienie ręki mógłby mieć każdą dziewczynę. Niespodziewanie dla wszystkich (a szczególnie dla siebie samego) on zakochuje się w niej. I choć droga do wspólnego szczęścia przypomina raczej hardkorowy rollercoaster niż romantyczny spacer w blasku księżyca, w imię miłości bohaterowie podejmują walkę o wspólną przyszłość.        Josephine Langford,  Hero Fiennes-Tiffin  Cinelou FilmsOffspring EntertainmentVoltage Pictures Jeśli liczyliście, że banalna fabuła zostanie uatrakcyjniona śmiałymi scenami erotycznymi – co zresztą sugeruje dystrybutor, dumnie prezentując na plakacie hasło Godny następca ""50 twarzy Greya"" – czeka Was rozczarowanie. O ile bowiem historia potężnego multimilionera wprowadzającego niewinną dziewczynę w świat perwersyjnych zabaw została zaszufladkowana jako ""porno dla gospodyń domowych"", tak czytelniczkami ""After"" są kobiety młodsze, przede wszystkim wkraczające w dorosłość nastolatki. Zapewne z myślą o nich adaptacja prozy Anny Todd została wprowadzona do kin z kategorią PG-13 (w Polsce od 15 lat). W konsekwencji praktycznie zrezygnowano ze scen miłosnych. I tak, mimo że książkowy oryginał obfituje w opisy erotycznych uniesień niegrzecznego Hardina (Hero Fiennes-Tiffin) i odkrywającej rozkosze cielesne Tessy (Josephine Langford), najbardziej ""nieprzyzwoitą"" rzeczą, jaką zobaczycie w filmie Jenny Gage, będzie ręka wsuwająca się pod bieliznę i wywracające się w ekstazie oczy bohaterki. Reszta to długie i nudne sekwencje montażowe ilustrowane romantycznymi piosenkami oraz kilka średnio udanych dialogów.       Josephine Langford,  Hero Fiennes-Tiffin  Cinelou FilmsOffspring EntertainmentVoltage Pictures Jak na entuzjastów prozy Jane Austen i sióstr Brontë ani Hardin, ani Tessa nie są zbyt wygadani. Co zabawne, cała fabuła ""After"" upstrzona jest mniej lub bardziej subtelnymi nawiązaniami do XIX-wiecznej literatury, które w zestawieniu z pozbawioną polotu narracją i jednowymiarowymi postaciami wyglądają jak przysłowiowy kwiatek u kożucha. Egzaltowani bohaterowie niechybnie uważają się za współczesne wcielenia Elizabeth Bennet i pana Darcy'ego, czemu dają wyraz, wygłaszając bon moty o miłości i swoich przekonaniach. Rozważna i romantyczna Tessa, podobnie jak jej imienniczka z dzieła Thomasa Hardy'ego, jest kobietą czystą, co najlepiej widać, kiedy znajdzie się w pobliżu koleżanek z akademika — roznegliżowanych lasek o pofarbowanych na jaskrawe kolory włosach. Wydaje się, że w ten sposób Anna Todd chciała pokazać, że protagonistka jest silną jednostką, mającą odwagę być sobą, w gruncie rzeczy zamknęła ją jednak w typowych dla melodramatu schematach pokazujących kobietom jedyny słuszny sposób bycia.   Choć ""After"", zarówno w wersji książkowej, jak i filmowej, jest dziełem ciężko strawnym, trudno nie zauważyć w nim miłości do... literatury. Być może ktoś zainteresuje się powieściami, o których dyskutują bohaterowie, i sięgnie po prozę Jane Austen lub ""Wielkiego Gatsby’ego"". Wprawdzie trudno przewidzieć, czy zderzenie z tak ambitną literaturą nie skończy się szokiem, ale za tę promocję czytelnictwa przyznaję drugą gwiazdkę. "
Żniwa (2018),7,"""Jeśli prawdziwy świat zapuka do drzwi, to nie przeżyjesz nawet dwóch minut"" – słyszy w pewnym momencie kilkunastoletni Janno (Brent Vermeulen), który do chwili pojawienia się w jego domu przygarniętego przez matkę rówieśnika, prowadził uporządkowane życie. Rytm dnia wyznaczały obowiązki na farmie, spotkania grupy religijnej oraz posiłki przy rodzinnym stole. Podporządkowany rodzicom chłopak, obsesyjnie złakniony jakiegokolwiek kontaktu cielesnego, wierzący, acz coraz częściej kwestionujący wolę Boga jako uniwersalną odpowiedź na wszystkie pytania, konfrontuje własny asekurantyzm z deklarowaną odwagą Pietera (Alex van Dyk).       Alex van Dyk,  Brent Vermeulen  Spier FilmsLava FilmsHereticCinémadefacto W ""Żniwach"", pokazywanych w ubiegłym roku w Cannes w sekcji Un Certain Regard, relacja między bohaterami wygrana jest na wyraźnych kontrastach. Janno to rosły, małomówny, przyzwyczajony do pracy fizycznej młody mężczyzna, Pieter z kolei to cwaniaczek o drobnej budowie, szczycący się swoją konformistyczną postawą. Pierwszy niezgrabnie domaga się czułości i inscenizuje sytuacje uzasadniające dotknięcie innego człowieka (świetna, podszyta niepokojem i bolesną wręcz samotnością wizja uścisku z przyjacielem); drugiemu z łatwością przychodzi nawiązywanie kontaktów, o uczucia innych także nie musi się starać.  I to właśnie niejednoznaczna więź postaci wydaje się najbardziej intrygująca. Z jednej strony kumpelskie stosunki i braterska z ducha wspólnota, z drugiej (choć raczej jednostronna) zazdrość i rywalizacja o uczucia oziębłej matki (Juliana Venter) oraz walka o pozycję w rodzinie. Niechęć płynnie przeplata się tu z sympatią, miłość ze skrajną nienawiścią. W stosunkach swoistych figur syna marnotrawnego i jego starszego brata wciąż zmienia się strona dominująca, a proste opozycje w rodzaju słabość-siła przestają mieć zastosowanie.       Juliana Venter,  Alex van Dyk,  Brent Vermeulen  Spier FilmsLava FilmsHereticCinémadefacto Subtelnie sugerowany podtekst homoseksualny znakomicie kontrastuje tutaj z brutalną rzeczywistością, ""prawdziwym światem"", o którym wspominał Pieter. W swoim pełnometrażowym debiucie fabularnym Etienne Kallos wskazuje bowiem na sytuację Afrykanerów w RPA, na których życie nastają czarni sąsiedzi, łakomi na ziemie białej mniejszości. O ciągłym zagrożeniu przypominają kraty w oknach domu oraz zatrważające ostrzeżenia matki-dewotki, chwalącej śmierć ciała w imię wewnętrznej wolności. Stroniąc od bezpośredniego ukazywania przemocy, reżyser co rusz sygnalizuje jej złowrogą obecność. Zwraca przy tym uwagę na paradoks w historii swojej ojczyzny, w której politykę apartheidu z ubiegłego wieku zastępuje rasizm wobec białych w kolejnym stuleciu.  Tytułowe zbiory mają więc tutaj miejsce nie tylko w polu; żniwo zbierają także zaszłości historyczne i wzajemne uprzedzenia, wynikające z warunków ekonomicznych. Na razie jednak na rzeczywistość Janno i Pietera, zamkniętą w estetycznych kadrach Michała Englerta, skąpanych w na przemian ciepłych i zimnych barwach, składają się przede wszystkim konflikty mniejszej rangi, choć niekoniecznie mniej istotne.       Brent Vermeulen  Spier FilmsLava FilmsHereticCinémadefacto Janno wciąż jeszcze próbuje bronić swojej pozycji, powołując się na przekonujące odgrywanie przydzielonej mu przez innych roli, Pieter z kolei nie łudzi się, iż jest czymś więcej niż tylko ""białym mięsem"" i stosunkowo szybko odnajduje się w nowym środowisku. W ich lokalnym, małym świecie, w którym splatają się religia, przemoc i wszelkie instynkty, nie ma miejsca dla nich obojga. Wydaje się, iż któraś z postaw przyjętych przez bohaterów musi w końcu okazać się niewygodna i nie dość wiarygodna – zarówno dla głównego zainteresowanego, jak i dla jego otoczenia."
Przypływ wiary (2019),5,"""Przypływ wiary"" to film paradoksów. Opowiada historię, która wydarzyła się naprawdę, ale uwierzyć w nią będzie trudno nawet tym, którzy w kinie łykają większość fabularnych nieprawdopodobieństw. Ma koszmarny scenariusz z topornymi dialogami, a mimo to niejedną osobę doprowadzi do odwodnienia spowodowanego wypłakanymi ze wzruszenia łzami. Jest słabo zagrany, ale ma jedną wspaniałą kreację, która przyćmiewa wszystko inne. Gdyby zważyć wszystkie ""za"" i ""przeciw"", okazałoby się, że szale są w idealnej równowadze.       Chrissy Metz,  Marcel Ruiz,  Josh Lucas  Fox 2000 Pictures Fabuła bazuje na wydarzeniach, które miały miejsce zimą 2015 roku niedaleko Lake St. Louis. Trójka chłopców bawiła się na zamarzniętym jeziorze. Nagle załamał się pod nimi lód. Dwójce udało się utrzymać na powierzchni. Trzeci - John Smith, nastolatek z Gwatemali adaptowany przez amerykańską, głęboko wierzącą protestancką rodzinę - znalazł się pod lodem. Dopiero po kilkunastu minutach udało się wyłowić ciało chłopca, dramatycznie wychłodzone i bez oznak życia. To powinien być smutny koniec historii. Jest zaś początkiem, który serca wierzących w chrześcijańskiego Boga napełni nadzieją.  I to właśnie do wierzących w pierwszej kolejności jest skierowany ""Przypływ wiary"". Widać to już niestety w samej konstrukcji scenariusza. ""Niestety"", ponieważ został on napisany zgodnie z zasadami kazania. Obraz składa się więc z serii wyrazistych anegdot o prostych do uchwycenia przez odbiorców przesłaniach. Historia rodziny Smithów stanowi pretekst nie tylko do opowiedzenia o tym, że cuda się zdarzają, ale o ludzkiej kondycji w ogóle, o trudach bycia chrześcijaninem zmuszonym do zmagania się z cierpieniem i grzechem. Scenarzysta Grant Nieporte zadbał o to, by w filmie znalazły się sceny mówiące o pysze, gniewie, o konieczności zaufania boskiemu miłosierdziu, o potrzebie bycia dobrym i otwartym na innych właśnie w godzinie największej próby. Oczywiście podjęty zostaje wątek ewangelizacji - za sprawą postaci ratownika-ateisty, który musi skonfrontować się z faktami dla niego niemożliwymi do wyjaśnienia, a dla wierzących oczywistymi. Nie zaniedbano również problemu przypadkowości cudów i niezbadanych boskich wyroków. Wszystko to podane zostało w sposób kaznodziejski, który dla współwyznawców Boga będzie uznany za natchniony, dla przypadkowych ateistów na widowni - natrętnie dydaktyczny.       Chrissy Metz,  Marcel Ruiz,  Josh Lucas  Fox 2000 Pictures W rękach sprawdzonego reżysera scenariusz Nieporte'a z łatwością dałoby się obronić tak, by nic nie stracił w oczach wierzących i nie alienował całej reszty. Niestety za kamerą stanęła Roxann Dawson, którą doskonale znają trekowcy, ponieważ swego czasu była jedną z gwiazd ""Star Trek: Voyager"". Aktorka od lat reżyseruje odcinki różnych seriali, jednak ""Przypływ wiary"" jest jej pełnometrażowy debiutem. I niestety czuć to w każdej minucie filmu. Dawson nie potrafiła oszlifować kanciastych dialogów, przez co wiele scen brzmi sztucznie, katechetycznie (jak na przykład podsłuchana przez matkę ratowanego chłopca rozmowy dwójki szpitalnych lekarzy). Reżyserka nie była też w stanie poprowadzić aktorów tak, by ich ekranowa niezdarność nie rzucała się w oczy. Przez to postacie drugiego planu w wielu miejscach wyglądają jak ożywione manekiny. Nawet grający Johna Smitha Marcel Ruiz nie potrafił wznieść się nawet na poziom minimum przyzwoitości.  Na szczęście dla Dawson rolę matki zagrała Chrissy Metz. Aktorka, znana przede wszystkim z roli Kate Pearson w serialu ""Tacy jesteśmy"", jest sercem i duszą całego filmu. Każdą emocję przedstawia z takim przekonaniem, że po prostu zapomina się o tym, że jest to tylko gra przed kamerą. Kiedy wścieka się na innych, zdaje się być sama przeciwko całemu światu, stajemy murem za nią. Na widok jej niezłomnej wiary niejeden niedowiarek zwątpi. Jej przekonania są zaraźliwe i nie trudno wyobrazić sobie, że mogłaby przenosić góry. Zaś gdy cierpi i modli się o łaskę dla syna, widzowie będą płakać jak bobry.       Chrissy Metz,  Marcel Ruiz  Fox 2000 Pictures To właśnie za sprawą Metz ""Przypływ wiary"" zmienia się w rasowy wyciskać łez, z którym nie mogą rywalizować nawet tuzin kucharzy szaleńczo siekający sterty cebul. Jeśli więc łatwo ulegacie wzruszeniom, przed seansem zaopatrzcie się w kilka opakowań chusteczek. Wierzcie mi, nie zmarnują się."
Maksymiuk. Koncert na dwoje (2018),5,"""Ja się nie nadaję do dyrygowania"", mówi w którymś momencie tytułowy bohater filmu ""Maksymiuk. Koncert na dwoje"". Niezła zagwozdka: w końcu nazwisko ""Maksymiuk"" funkcjonuje u nas niczym synonim słowa ""dyrygent"". Myślisz ""dyrygent"", mówisz ""Maksymiuk"". Mówisz ""dyrygent"", widzisz Maksymiuka: z gustownym kołnierzem, z rozwianym włosem, z zamaszystym gestem. O co więc chodzi? Czy to reżyser Tomasz Drozdowicz chwyta mistrza w unikalnym momencie szczerości, słabości, zwątpienia? A może to Maksymiuk, zwierzę sceniczne, kokietuje po prostu kamerę? Czy ów tytułowy ""koncert na dwoje"" oznacza koncert na dwóch Maksymiuków?       Jerzy Maksymiuk  Studio Filmowe Autograf  Faktycznie, Drozdowicz spienięża w swoim filmie napięcie między prawdą na pokaz a prawdą zza kulis, między publicznym a prywatnym, między salą koncertową a domem. Paradoksalnie nie ma tu jednak tego, z czym Maksymiuka kojarzymy najlepiej: czyli żywiołu koncertowego spełnienia. Drozdowicz, podobnie jak Marta Prus w niedawnym, rewelacyjnym ""Over the Limit"", stosuje elipsę: pokazuje sam proces - bez rezultatów, same kulisy. Muzyka jest tu obecna nieustannie, ale to wciąż muzyka ""w rosole"", rusztowanie dla kolejnego symfonicznego pomnika. Tu Maksymiuk skrobiący notatki na partyturze, tam Maksymiuk nucący pod nosem jakiś pasaż, gdzieś jeszcze Maksymiuk strofujący muzyków na próbie. Wciąż jednak: mistrz przy pracy.  Na tym jednak nie koniec ""Koncertu na dwoje"". Tytuł filmu odsłania swoje pełne znaczenie, kiedy przed kamerę wkracza żona maestro, Ewa, jego ekranowa sparing-partnerka. Dopiero wówczas dopełnia się dramaturgiczny koncept: kontrast między Maksymiukiem-dyrygentem a Maksymiukiem-człowiekiem. W filharmonii jest królem – dyryguje, dzieli i rządzi. W domu to nim trzeba dyrygować, bo ma problem z najprostszymi czynnościami. Jest niczym dziecko, które żona musi prowadzić za rękę. Barwna, większa niż życie postać Maksymiuka nagle nabiera kolejnych, nieoczekiwanych kolorów: okazuje się, że nawet mistrz może być zagubiony, nieporadny, ludzki.        Jerzy Maksymiuk,  Ewa Maksymiuk  Studio Filmowe Autograf Sednem dokumentu jest właśnie nieoczywista relacja na linii Maksymiuk-Maksymiuk: jest tu rutyna i zmęczenie, irytacja i złość, ale też wzajemna czułość, wsparcie, miłość. Drozdowicz trafnie wyczuwa, że to właśnie między małżonkami generuje się prawdziwa ""wartość dokumentalna"". Szkoda więc, że niezbyt wdzięcznie przeprowadza ten wątek. Już sam sposób wykorzystania żony w charakterze medium, poprzez które dyrygent komunikuje się z ""kamerą"", razi sztucznością, konceptem. Partnerka mistrza pozostaje do tego zbyt niedookreśloną postacią, zwłaszcza jak na tytułową ""połówkę"" portretu: w sumie niewiele się o niej z filmu dowiadujemy.   Problematyczna jest też kwestia stosunku Maksymiuka do kobiet w ogóle. Wiadomo: szarmanckie całowanie po rączkach skrzypaczek czy protekcjonalne komplementy pod adresem Ewy są reliktem innej obyczajowej epoki – wciąż jednak rażą. Rozumiem, że Drozdowicz chce pokazać swego bohatera w całym jego skomplikowaniu; nie oczekuję też, by komentował jego zachowanie. Mam jednak wrażenie, że prowokowane przez materiał pytania o figurę artysty jako tego, któremu wolno więcej, nie wybrzmiewają tu z pełną mocą.   Ale to też wypadkowa innej, strukturalnej słabości filmu Drozdowicza. ""Koncert na dwoje"" opowiadany jest ""od momentu do momentu"", stanowi wiązankę mikroscenek z życia Maksymiuków. Ta epizodyczność graniczy jednak z chaosem, jest zbyt bezkształtna. Brakuje tu dramaturgii, jakiegoś wyraźniejszego – nomen omen – dyrygowania materiałem. Maestro, przez Brytyjczyków nazywany podobno ""Mad Maksem"", jest oczywiście na tyle charyzmatyczną postacią, że samo patrzenie na niego daje zwykłą frajdę. ""Maksymiuk…"" za bardzo przypomina jednak samego Maksymiuka, który, kiedy przychodzi mu zwerbalizować jakąś myśl, plącze się w słowach, mamrocze, gubi wątek, kluczy. Ale do dyrygowania chyba się jednak nadaje. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Jean-Luc Godard. Imaginacje (2018),7,"Palec wskazujący, a następnie taneczna wywrotka. Ten pierwszy otwiera ""Imaginacje"" (a właściwie ""Księgę obrazów"", bo tak brzmi oryginalny tytuł filmu), tą drugą się one kończą. Można ów gest interpretować na tysiące różnych sposobów, ale jedno odczytanie jest mi szczególnie bliskie: palec oznacza postawienie w stan oskarżenia, odsłonięcie prawdy, zdarcie zasłony niewinności, wezwanie do działania; potknięcie o własne stopy – utratę wiary w moc sprawczą sztuki, w siłę obrazów, w sensowność aliansu polityki i awangardy. To także schyłek twórczej aktywności, przyznanie się do bezsiły w obliczu ciągłych powrotów tego samego: przemocy, cierpienia, niesprawiedliwości. Historia lubi się powtarzać, a artysta rejestruje nie tyle zmiany i różnice, co analogie. Ideę postępu trzyma na konkretny dystans.        Wild Bunch Godard kończy w tym roku 88 lat i niczego już nie musi. Ma status żywej legendy, ikony Nowej Fali i filmu artystycznego w ogóle, niekwestionowanego autorytetu filozoficznego, o którym napisano tysiące stron rozpraw naukowych, analiz, krytycznych interpretacji i zwykłych recenzji. Od trzydziestu lat pozostaje wierny tej samej strategii twórczej – z awangardowym nożem rzeźnickim skóruje, okrawa, rąbie i wybebesza już istniejące obrazy: klasykę kinematografii, stare kroniki filmowe, nagrania z YouTube'a, teledyski, klipy reklamowe, malarstwo, fotografię, programy telewizyjne. Kino-eseje Godarda – wizualne strumienie świadomości z poetycko-filozoficznym (a czasami zwyczajnie mętnym) odautorskim komentarzem – to zmora festiwali filmowych. W zasadzie nie da się przewidzieć, jak tym razem ""podejdzie"" nam nowy JLG. Wszystkie Godardy ""niefabularne"" są do siebie łudząco podobne, zmontowane w podobny sposób i z podobnych obrazów, a jednak niektóre dają maksimum poznawczej przyjemności, kiedy inne pozostawiają nas w stanie zupełnej obojętności. Ot, brak reguł jako podstawowa reguła awangardowego grania na nerwach.  ""Imaginacje"" to jednak – przynajmniej w moim odczuciu – jeden z lepszych Godardów. Montaż starych obsesji, ale jakby lepiej użytych, składających się w bardziej niepokojącą, zmysłową i spójną całość, której osią jest filozoficzna i artystyczna refleksja nad statusem współczesnych reprezentacji, a przede wszystkim – nad ich relacją do historii. Godard przygląda się ambiwalencji wpisanej w obrazy wojen, przemocy i uciemiężenia, bada moc sprawczą wizualnych przedstawień Inności, tropi związki między władzą realną a jej reprezentacją symboliczną, istniejącą w propagandzie, sztuce, popkulturze. Centralną figurą, która wyłania się powoli – spośród kipiszu hollywoodzkiej klasyki, kadrów ze ""Słonia"" Van Santa czy ""13 godzin"" Michaela Baya, kronik nagrywanych przez bojowników ISIS – jest Arab: ten najważniejszy obecnie ""dziki Zachodu"", długi cień rzucany na ""europejską cywilizację"" oraz część wyobrażonego Orientu, który należało podbić i skolonizować dla jego własnego ""dobra"", z pobudek czysto ""humanitarnych"". ""Imaginacje"" to przede wszystkim wielki wyrzut sumienia starego Europejczyka, gest odsłonięcia nie tylko słabości obrazów jako świadków horroru nowoczesności, ale także ich współudziału – aktywnego lub milczącego – w XX-wiecznych masakrach, ludobójstwach i tyraniach. Trudno mieć stuprocentową pewność – mamy w końcu do czynienia z dziełem bezwzględnie otwartym i opartym na luźnych skojarzeniach – w moim odczuciu wizja Godarda jest jednak głęboko pesymistyczna i ikonoklastyczna. Obrazy – mówi nowofalowy Matuzalem – ""oczyszczają"" i estetyzują wszechobecną nienawiść, a więc zwodzą nas, przesłaniają nieuchronnie zbliżający się upadek, kres cywilizacji, wielką katastrofę. Taki był cały XX wiek, a w XXI zmieniło się wbrew pozorom bardzo niewiele – nastąpił bezprecedensowy przyrost liczby obrazów, lecz nie ich jakości.        Wild Bunch          Wild Bunch          Wild Bunch Dlatego ""Imaginacje"" są atlasem obrazów w stanie permanentnego rozkładu. Wszystko się tutaj przenika, rozmywa i nakłada na siebie – epoki historyczne, kadry, dźwięki, słowa. Warstwa audialna bez ustanku ściera się z wizją, trwa w absolutnym desynchronie, podobnie jak żadna wyraźna granica nie oddziela obrazów współczesnych od historycznych, celulozy od megabajtów, analogu od cyfry. Godard rozwala materię reprezentacji, poważnie obniża rozdzielczość, prześwietla klisze albo daje sam negatyw, rwie w połowie sceny, zaciemnia. Czasami zestawia na zasadzie podobieństwa, innym razem jego metoda jest bardziej dialektyczna, punktem dojścia pozostaje jednak swego rodzaju jednoczesność – wizerunki mają przeglądać się w sobie nawzajem, a jedna epoka historyczna rozpuszczać się w kolejnej. Czy taka ""strumieniowa"" taktyka nie jest łudząco podobna do współczesnych codziennych praktyk obcowania z obrazami? Godard zastanawia się, czy obrazy to bardziej teksty, odbicia rzeczywistości czy narzędzia polityki. I dochodzi do prostego wniosku: obrazy to po prostu my. Niby banał, ale mało kto ma dzisiaj odwagę wypowiadać ponadczasowe prawdy. Warto się więc w ten głos wsłuchać, nawet jeśli starszy znowu okopał się w mało przystępnej formie. Bo nie ma się co oszukiwać – już za chwilę ten oryginalny głos – głos świadka XX-wiecznych klęsk i katastrof – sam stanie się echem historii. Wołaniem nieobecnego. I prawdopodobnie – kolejnym wołaniem na puszczy. "
Ocalić i zginąć (2018),5,"""Ocalić i zginąć"" jest filmem bardzo nierównym, a przez to niełatwym do jednoznacznej oceny. Z jednej strony trudno nie docenić świetnego zmysłu obserwacyjnego reżysera Frédérica Telliera. Pierwsze pół godziny filmu daje poczucie głębokiego zanurzenia w świat życia francuskich strażaków – formacji opartej na bardzo ścisłych hierarchiach, jasno zdefiniowanych procedurach i często iście barokowych w formie, pełnych patosu rytuałach.        Pierre Niney  Canal+Piste RougeUmediaFrance TélévisionsCiné+Mars FilmsFrance 3 CinémauFundA Single Man Productions Dla głównego bohatera, Francka, straż jest całym życiem. Jednostka, jej tradycja, procedury, dyscyplina zastępują mu rodzinę, której jako dziecko nigdy nie miał. Teraz sam ma zostać ojcem bliźniaczek. Żona, z zawodu nauczycielka, jest znacznie mniej entuzjastyczna wobec życia w koszarach straży niż jej mąż. Chce, by para wyprowadziła się, zbudowała dom, gdzie będzie naprawdę u siebie.   Tellier błyskotliwie pokazuje codzienne życie Francka w jednostce. Kłótnie i chwile czułości z żoną, szkolenia, apele poległych, mniej lub bardziej niebezpieczne akcje, walkę o wymarzony awans. Narracja składa się z krótkich, często paradokumentalnych scenek, w najbardziej banalnych sytuacjach wydobywających prawdę o życiu bohatera, jego charakterze, ambicjach, relacjach.  Po pół godzinie konwencja zmienia się zupełnie. W trakcie pożaru obiektu przemysłowego Franck ulega ciężkim poparzeniom. Przez kilka tygodni jest w śpiączce. Ma uszkodzoną, zdeformowaną twarz i spalone dłonie. Nie ma mowy o powrocie do dającego mu kiedyś tożsamość zawodu. Młodego mężczyznę czekają lata pobytów w różnych ośrodkach, operacje, zabiegi, terapia i rekonwalescencja. Poranione zostało przy tym nie tylko jego ciało. Franck musi na nowo poskładać się psychicznie, zbudować tożsamość, w której nie jest już strażakiem, nauczyć się żyć poza definiującą całe jego życie przed wypadkiem służbą. Idzie mu to bardzo ciężko, ciągle się potyka, jego relacja z żoną i dwiema córkami dobija do ściany, on sam wpada w ciężką depresję.       Anaïs Demoustier,  Pierre Niney  Canal+Piste RougeUmediaFrance TélévisionsCiné+Mars FilmsFrance 3 CinémauFundA Single Man Productions Pomysł na taką narracyjną przewrotkę po pierwszym akcie jest interesujący. Franck z bohatera zdefiniowanego przez siłę, wytrzymałość, ruch (przed wypadkiem ciągle widzimy jak ćwiczy, biega, gra w piłkę), zmienia się w postać przykutą do łóżka, unieruchomioną, złamaną przez chorobę i rozpacz. Zamiast celebracji ludzkiego sprytu, siły i hartu ducha w starciu z żywiołem ognia otrzymujemy obraz człowieka całkowicie przez żywioł złamany, który najważniejszą walkę musi stoczyć ze sobą w swojej własnej psychice. Obok fantazji o niezniszczalnych ciałach pokonujących prawa grawitacji i wszelkie przeszkody, dobrze zobaczyć w kinie film przypominający, jak tak naprawdę kruche i bezbronne jest ludzkie ciało i jak czasami niewiele może.  Problem w tym, że reżyserowi zabrakło pomysłu na to, jak ten fascynujący pomysł filmowo ukonkretnić. ""Ocalić i zginąć"" bardzo szybko zaczyna dryfować, traci rytm i dramaturgiczny nerw. Czujemy, że powinniśmy współczuć Franckowi i identyfikować się z jego walką, ale im dłużej wpatrujemy się w ekran, tym bardziej jesteśmy obojętni. Nie pomaga świetna rola wybitnie utalentowanego Pierre’a Nineya. Wszystko dlatego, że coś wyraźnie szwankuje na poziomie scenariusza i reżyserii. Twórcę przeciągają nieinteresujące sceny i wątki, a zaniedbuje te potencjalnie rozwojowe. Zwłaszcza ten dotyczący relacji Francka z jego żoną. Aktorski potencjał Anaïs Demoustier pozostaje całkowicie niewykorzystany. Częściowo wszystko to wynagradza zakończenie – wyciszone, a jednocześnie właśnie w ciszy i braku łatwych, melodramatycznych chwytów zdolne poruszyć prawdziwe emocje. Niestety, ciekawe otwarcie, interesujące pomysły i mocna końcówka nie równoważą słabego środka. "
Powrót (2018),3,"W filmach Magdaleny Łazarkiewicz raz za razem powraca motyw postaci uwięzionych w opresyjnej rzeczywistości. W głośnym, wyrastającym z ducha kina moralnego niepokoju ""Ostatnim dzwonku"" reżyserka opowiada o uczniach, którzy pomimo sprzeciwu nauczycieli starają się wystawić zaangażowany politycznie spektakl. Podróżująca ""Na koniec świata"" Justyna Steczkowska dusi się w nieszczęśliwym małżeństwie. Uczestnicy ""Maratonu tańca"" próbują wyrwać się z prowincjonalnej beznadziei, biorąc udział w poniżającym konkursie. Bohaterka ""Powrotu"", młodziutka Ula (Sandra Drzymalska), również czuje na sobie niewidzialne jarzmo. Choć udało się jej uciec z niewoli handlarzy żywym towarem, w obwieszonym świętymi obrazkami rodzinnym domu zamiast azylu znajduje kolejne więzienie. Gangsterzy kupczyli ciałem dziewczyny, rozmodleni rodzice chcą rozporządzać także jej duszą.       Agnieszka Warchulska,  Sandra Drzymalska  Argomedia ProductionsPiramida FilmPolski Instytut Sztuki FilmowejOdra FilmD35Chimney Poland  Podobno scenariusz filmu zainspirowała autentyczna historia, którą Łazarkiewicz usłyszała w trakcie prac nad ""Głęboką wodą"" - serialem o pracownikach opieki społecznej pomagającym osobom wyrzuconym poza margines społeczeństwa. ""Powrót"" wydaje się dziełem tej samej co w przypadku ""Wody"" strategii artystycznej. To kino interwencyjne, z misją, dające głos tym, którzy do tej pory byli go pozbawieni. Społecznikowskie zacięcie, choć ze wszech miar godne podziwu,  dla artysty często bywa pułapką. Łatwo bowiem poddać się pokusie, by wyeliminować z dzieła wszelkie niuanse i dwuznaczności mogące osłabić siłę przekazu. W ""Powrocie"" autorka ""Białego małżeństwa"" kreśli więc czarno-białą - a w zasadzie czarno-czarną - wizję tak zwanej Polski B. Małomiasteczkowe piekiełko zaludniają zapijaczony ksiądz-erotoman (Tomasz Sobczak), matka - obłudna dewotka (Agnieszka Warchulska), ojciec - pan i władca z M4 (Mirosław Kropielnicki), a także bandzior-sutener (Bartosz Gellner), który - aby podkreślić, jaki zły z niego człowiek - nosi kurtkę z nadrukowanymi czaszkami. Do kompletu brakuje tylko śliniącego się pedofila z sutereny.  Reżyserka widzi w swojej bohaterce po trosze syna marnotrawnego z ewangelicznej przypowieści, Marię Magdalenę, a nawet współczesną odpowiedniczkę samego Jezusa Chrystusa - zdradzoną przez najbliższe osoby, odrzuconą przez otoczenie, skazaną niesłusznie na symboliczną drogę krzyżową. Nagromadzenie ekranowych okropieństw w połączeniu z nachalną biblijną metaforyką nie jest, niestety, w stanie odwrócić uwagi od  mało wiarygodnej, usianej absurdami fabuły. Jak ktokolwiek mógł wpaść na pomysł, że obdarzona cieniutkim, łamiącym się głosem Ula ma szansę wygrać talent show i stać się nową gwiazdą estrady? Jak doszło do tego, że ukochany dziewczyny z asystenta na planie programu telewizyjnego przedzierzgnął się nagle w demonicznego kryminalistę? Dlaczego szantażowana przez bandytę rodzina nastolatki nie decyduje się zgłosić sprawy na policję? To niby tylko irytujące drobnostki, szczegóły, ale, jak wiadomo, właśnie w nich tkwi diabeł.       Agnieszka Warchulska,  Sandra Drzymalska  Argomedia ProductionsPiramida FilmPolski Instytut Sztuki FilmowejOdra FilmD35Chimney Poland  Łazarkiewicz osiąga w ""Powrocie"" najciekawsze rezultaty jako reżyserka aktorek. Nawet jeśli postaci kobiece nie są napisane szczególnie subtelnie, z pomocą odtwórczyń głównych ról udaje się je odrobinę pocieniować. Dawno niewidziana na ekranie Agnieszka Warchulska potrafi połączyć ze sobą dwie pozornie znoszące się cechy swojej bohaterki, czyli pragmatyzm oraz życiową bierność. Jeszcze lepsza jest Sandra Drzymalska, która bez słów, samym tylko spojrzeniem zaszczutego zwierzęcia potrafi zasygnalizować męczarnie, jakich doświadczyła w przeszłości Ula. Szkoda więc, że te dwie udane kreacje ostatecznie zostają złożone na ołtarzu doraźnej publicystyki."
Impostor (2019),5,"""Impostor"" nie jest wdzięcznym filmem do recenzowania. To na tyle solidna produkcja, że w zasadzie nie sposób cokolwiek jej zarzucić. Ale trudno też go chwalić, ponieważ nie wychodzi poza minimum poprawności, pozostając dziełem nijakim, nie zostawiającym po sobie najmniejszego śladu w pamięci.        Seána Kerslake,  James Quinn Markey  Wrong Men NorthHead Gear FilmsMetrol TechnologySavage ProductionsBankside Films Lee Cronin sięga po popularny w Irlandii temat podmieńców i łączy go z modnym ostatnio w horrorach tematem macierzyńskiej traumy. Swoje intencje zdradza już w pierwszej scenie filmu, w której matka patrzy na bawiącego się w gabinecie krzywych luster syna i jej mina sugeruje co najmniej mieszane uczucia. A przecież wówczas jeszcze nie ma powodu spoglądać na niego z niechęcią czy niepokojem. Wkrótce to się zmienia: po przeprowadzce do nowego domu syn znika w położonym tuż obok lesie. Kiedy się odnajduje, bohaterka zaczyna zauważać drobne zmiany w jego zachowaniu. Tak rodzą się w niej podejrzenia, że coś jest z nim nie tak, że być może to wcale nie jest jej syn. Wodą na młyn tych niepokojów będzie zachowanie szalonej sąsiadki...  Reżyser ""Impostora"" jest niczym czwórkowy uczeń. W zadowalającym stopniu opanował podstawy programowe z zakresu horrorów i bez większych problemów operuje schematami zarówno w warstwie narracyjnej jak i w sposobie budowania klimatu. Dlatego każdy z elementów jego filmu z osoba jest zrealizowany prawidłowo, z pełnym zrozumieniem roli dla całości. Mamy więc zabawę w mylenie tropów: jedne sceny sugerują, że kobieta traci rozum, inne, że jej podejrzenia są jak najbardziej uzasadnione. Cronin skrzętnie korzysta z jump-scare'ów, ale nie przesadza z ich liczbą. Drugi plan zaludniają szablonowi bohaterowie, ale ich obecność na ekranie wypada całkiem naturalnie.       Seána Kerslake,  James Quinn Markey  Wrong Men NorthHead Gear FilmsMetrol TechnologySavage ProductionsBankside Films Niestety poza sprawnością w operowaniu gatunkowymi kalkami Cronin nie ma widzom nic do zaoferowania. Jego opowieść jest przezroczysta, a zbudowany klimat pozbawiony emocjonalnej intensywności, przez co utrudnia widzom zaangażowanie się. ""Impostor"" nie jest horrorem o matce, która odrzuca swoje dziecko, bo wierzy, że zostało podmienione. Ten film jedynie imituje taką opowieści. Jest dziełem pustym, syntetycznym, a co gorsza pozbawionym jakiegokolwiek autorskiego stempla.  Z tego też powodu jest to dobra propozycja raczej dla tych, którzy niewiele podobnych filmowych opowieści widzieli w życiu. Pozwala im bowiem zaznajomić się z najważniejszymi elementami gatunkowymi w stanie czystym. To zaprocentuje w przyszłości, bo umożliwi im docenienie starań innych twórców, którzy w kreatywny sposób owe schematy przepracowali."
"Berlin, Barcelona (2018)",6,"""Boże, strzeż mnie od przyjaciół, z wrogami poradzę sobie sam"". To zdanie przypisywane kardynałowi Richelieu, lecz mógłby się pod nim podpisać 35-letni Comas. Gdy czwórka dawno niewidzianych gości z Hiszpanii nawiedza jego bezpieczne gniazdko, nietęga mina chłopaka mówi sama za siebie. Niebaczni na upływ czasu przyjaciele ze studiów są jak spóźniony o kilka sezonów niechciany urodzinowy prezent, z którym nie bardzo wiadomo, co zrobić. Tym razem zwrotów nie przyjmujemy. Zapowiada się weekend pełen wrażeń.       Bruno Sevilla,  Alexandra Jiménez,  Maria Ribera,  Isak Férriz  Institut Català de les Empreses Culturals (ICEC)Coming Soon FilmsMiss WasabiInstituto de la Cinematografía y de las Artes Audiovisuales (ICAA)Televisió de Catalunya (TV3)Radio Televisión Española (RTVE) Jeśli spodziewacie się trzydniowego maratonu hulanek i swawoli, lepiej od razu zdejmijcie różowe okulary. Hiszpańska reżyserka Elena Trapé (rocznik '76) mocno stąpa po ziemi, a obrana przez nią trasa nie jest usłana różami. Z róży zostawia swoim bohaterom same kolce. Spotkanie po latach odbywa się w atmosferze gęstej od niewypowiedzianych pretensji i narosłych przez lata różnic. Tutaj w połowie bezrobotna para w pozornie szczęśliwym związku, tam samotna ciężarna poszukująca spełnienia w śmieciówkach, obok jeszcze alkoholizujący się miłośnik Tindera na utrzymaniu rodziców. No i Comas, człowiek-zagadka, wbrew sobie przyklejony do teamu rozczarowanych dorosłością 30-latków. Wśród zdawkowych komunikatów, wymuszonych uśmiechów i żartów z brodą znana ze studiów spontaniczność okazuje się tylko wspomnieniem. Próba ożywienia przeszłości spełza na niczym. Znacie tę historię. Ktoś słusznie skojarzy: ""Dobrze się kłamie w miłym towarzystwie""!, a ja doprecyzuję: w odróżnieniu od komedii Paolo Genovesego żartów jest tu jak na lekarstwo. Trapé interesują bolączki Zachodnich Europejczyków urodzonych w latach 80. Jak się okaże, to gatunek ludzi identyczny w Katalonii, w okolicach muru berlińskiego, jak i nad Wisłą.  Kto dostrzeże znajome odbicia w pięciorgu niezbyt sympatycznych bohaterów, ten doceni atuty w rękawie Trapé. Ta wrażliwa portrecistka subtelnie pociąga reżyserskim pędzlem: gardzi dialogiem opisowym, elipsy są jej ulubionym narzędziem komunikacji, a symbolikę zgrabnie wplata w prozę życia – co jest tym chwalebniejsze, że całość została zarejestrowana metodami, których nie powstydziliby się klasycy cinéma vérité. Zderzenia poszczególnych postaci służą jej nie do budowania trójaktowej dramaturgii, lecz do zadawania otwartych pytań. Choć przypomina uważną socjolożkę, nie stawia klarownych diagnoz. I bardzo dobrze. Z pomocą hiszpańskiej obsady rozmaite (choć tak dobrze nam znane) typy ludzkie nabierają na ekranie życia. Z technologią mass mediów w małym palcu ci wielojęzyczni emigranci na wiecznych wakacjach wydają się ofiarami przywilejów współczesności. Wciąż nie są zdolni funkcjonować bez tradycyjnych schematów, które zostawili im w spadku bardziej uprzywilejowani rodzice. Lawirują po jesiennych uliczkach spowitego mgłą Berlina, po mieście Erasmusa i mieście-imprezowni, gdzie wszystkie drzwi są ponoć otwarte. Odbijają się jednak od innych, nie umiejąc wejść z nikim w trwały emocjonalny związek. Są jak atomy rodem z opisywanej przez Zygmunta Baumana ponowoczesności – stale w ruchu, wciąż nieokreślone, życiowo niespełnione i ostatecznie na własne życzenie zamykane w samotni. Przemykający we wspólnej scenie na początku filmu Mur Berliński przepowiada impas, w jakim znajdą się bohaterowie w finale. ""Berlin, Barcelona"" zaświadcza o kryzysie pokolenia wyobcowanego, bezmyślnie radosnego, nieumiejętnie celebrującego swoją wolność.       Miki Esparbé  Institut Català de les Empreses Culturals (ICEC)Coming Soon FilmsMiss WasabiInstituto de la Cinematografía y de las Artes Audiovisuales (ICAA)Televisió de Catalunya (TV3)Radio Televisión Española (RTVE) Warto przedyskutować taki portret generacji; seans będzie ku temu doskonałą okazją. 43-letnia reżyserka przyznaje się do inspiracji prywatnymi doświadczeniami – nasze biografie nie muszą być aż tak ponure. W czym innym dostrzegam jednak problem ""Berlina, Barcelony"". Ceniąc sobie intelektualny ciężar tego pozornie niezobowiązującego epizodu z życia 30-latków, mam prawo wystrzelić argumenty mniejszego kalibru – i ponarzekać na brak fabularnego mięcha. Ów niedostatek doskwiera szczególnie, gdy wspomni się podobnie skromną ""Victorię"" Sebastiana Schippera, który przecież podjął w swoim filmie identyczne co do joty kwestie. Tam mieliśmy formalne arcydzieło, sensacyjne zjawisko, emocjonalne dreszcze. W ""Berlinie, Barcelonie"" tempo szwankuje, na pierwszym i jedynym planie krzyczy do nas nadmiar ""problemów pierwszego świata"", a złożony z puzzli scenariusz składa się na w gruncie rzeczy nijaką dramę, w której zwykłość bohaterów staje się cnotą. Owszem, proza życia jest pełna powtórzeń, napięcie w niej siada, a szaraczki, jak to szaraczki, nie wyróżniają się z tłumu. Pytanie, czy kino nie może być inne."
Wilcze echa (2019),7,"Stojący za kamerą Abel Lanzac, a właściwie Antonin Baudry, to człowiek wielu talentów. Zdobywał wysokie lokaty w konkursach literackich i filmoznawczych, był doradcą ds. gospodarki w Ministerstwie Spraw Zagranicznych, dyplomatą na placówkach w Hiszpanii i Stanach Zjednoczonych, autorem dobrze przyjętej powieści graficznej oraz scenarzystą filmu na jej podstawie (""Francuski minister""). Choć otwierając nowy rozdział w swoim życiu zawodowym (""Wilcze echa"" są jego debiutem reżyserskim), rzucił się na głęboką wodę, nie tylko udało mu się stworzyć dobrze wyważony thriller polityczny, ale też precyzyjnie określić zestaw wątków i motywów, jakie zapewne będzie rozwijać w swojej dalszej twórczości. Bo mimo że tym razem politycy obecni są właściwie tylko w rozmowach realizujących ich wytyczne dowódców i żołnierzy marynarki wojennej, nietrudno zauważyć, że są to ludzie tego samego pokroju, co bohaterowie ""Francuskiego ministra"" – skupieni na budowaniu własnego wizerunku w mediach, niepomni konsekwencji, jakie mają ich słowa, i zupełnie nieczuli na powagę sytuacji.         Centre National de la Cinématographie (CNC)Ciné+Jouror ProductionsCanal+ FranceLes Productions du TrésorChi-Fou-Mi ProductionsPathé W przeciwieństwie do Bertranda Taverniera Lanzac nie dociska jednak ostrza satyry, dzięki czemu jego dzieło nie popada w karykaturę. Co więcej, jak przystało na kinofilskiego erudytę, chwali się (lecz nie przechwala) znajomością klasyki, zgrabnie odnosząc się do innych filmów. Wprawdzie żaden z jego bohaterów nie dosiada bomby atomowej, by unicestwić ludzkość w samobójczym rodeo, ale ""Wilcze echa"" wydają się mieć sporo wspólnego z ""Dr. Strangelove'em"". Podobnie jak Stanley Kubrick w swoim kultowym dziele młody reżyser bardziej niż realizacją efektownego widowiska interesuje się analizą mechanizmów mogących doprowadzić ludzkość na skraj trzeciej wojny światowej oraz krytyką wdrażanych w takich przypadkach procedur. W obliczu kryzysu w najlepszym razie okazują się one bowiem bezużyteczne, a w najgorszym obracają się przeciwko tym, którym miały zapewnić bezpieczeństwo.   Jak to zwykle bywa w tego typu produkcjach, początkowo nic nie wskazuje na mający się wkrótce rozegrać dramat. Załoga francuskiego okrętu podwodnego ma tylko odebrać nurków wracających z misji na należących do Syrii wodach. Przyczajeni w głębinach marynarze umilają sobie oczekiwanie podsłuchiwaniem muzykujących na powierzchni rybaków, kiedy niepokojący dźwięk zwraca uwagę Chanteraide'a (François Civil), młodego analityka akustycznego. Obdarzony słuchem absolutnym mężczyzna, zdolny na podstawie stukotu turbiny podać dokładny model napędzanej przez nią maszyny, nie potrafi jednoznacznie zinterpretować, czy tym razem ma do czynienia ze znajdującą się nieopodal wrogą jednostką czy z chorym kaszalotem. Sytuacja komplikuje się, gdy incydent niespodziewanie nabiera charakteru międzynarodowego, zaś jego konsekwencje może odczuć cały świat.       François Civil  Centre National de la Cinématographie (CNC)Ciné+Jouror ProductionsCanal+ FranceLes Productions du TrésorChi-Fou-Mi ProductionsPathé Podobnie jak w filmie Stanleya Kubricka w ""Wilczych echach"" najsłabszym ogniwem jest człowiek – nie do końca świadomy potęgi języka, będącego w istocie narzędziem zdolnym zmieniać rzeczywistość w równie bezwzględny sposób co energia atomowa, i kompletnie bezradny wobec wymyślonych przez siebie zasad. Zarówno szlachetne intencje, jak i straceńcza odwaga przegrywają też walkę z technologią. Co z tego, że sztab specjalistów musi natychmiast skonsultować się z prezydentem, skoro ten nie odbiera telefonu. Dobiegająca z aparatu muzyka, prawdopodobnie mająca uprzyjemnić oczekiwanie na połączenie, dobitnie podsumowuje brak kontroli bohaterów nad sytuacją. Strach pomyśleć, że w ich rękach znajdują się narzędzia zdolne do zmiecenia życia powierzchni Ziemi. Parafrazując słynne słowa Alberta Einsteina, niezależnie od tego, jaka broń zostanie użyta w trzeciej wojnie światowej, czwarta będzie na patyki i kamienie. "
Jutro albo pojutrze (2018),8,"Kamera, deska, kumple. Czy potrzeba czegoś więcej? ""Jutro albo pojutrze"" to nastolatek z obiektywem skierowanym na radosne kickflipy i boardslide'y; ulubiony ziomek, który zawsze pierwszy czeka pod rampą; wariat zapuszczający żurawia między grubego jointa a bójkę pod supermarketem. Prehistoria internetu świetnie zna takie ""nagrywki"", pełno ich także we współczesnych zakamarkach YouTube'a, latają sobie swobodnie przez Instagramy i F-booki. Wszystko mają gdzieś, kipią głównie we własnym subkulturowym sosie, czekają na poklask dzieciaków w luźnych spodniach i popękanych ochraniaczach.       Keire Johnson,  Zack Mulligan  P.O.V./American DocumentaryKartemquin FilmsITVS Film Binga Liu zrodził się z takiej potrzeby niezobowiązującego rejestrowania kumplowskich wyczynów deskorolkowych, a dotarł w miejsce, o którym wielu profesjonalnych dokumentalistów może tylko pomarzyć. To jednocześnie rozdzierająco szczery portret dojrzewania, kręcony z perspektywy całkowicie insiderskiej – przez nastolatka i o nastolatkach, poskładany z materiałów nagrywanych przez blisko 12 lat; intymna psychoterapia reżysera i jego najlepszych przyjaciół, próba przepracowania traum przemocy domowej oraz zdemaskowania stojących za nią mechanizmów społecznych i psychologicznych; wreszcie – bezpośredni wgląd w sytuację socjalną amerykańskiego ""pasa rdzy"", wyludniających się terenów poprzemysłowych i zaplecza wyborczego prezydenta Donalda Trumpa. Wgląd, jakiego nie zapewni nawet najbardziej wnikliwa analiza socjologiczna. Skateboarding – jako ucieczka, bufor bezpieczeństwa, obietnica życiowej stabilizacji, forma odreagowania – dla paczki dzieciaków z Rockford pełni rolę równie istotną, co hip-hop dla polskich blokowisk niemal dwie dekady temu. Da się ją zamknąć w krótkiej sentencji wypisanej na desce jednego z bohaterów: ""To urządzenie leczy załamania"".        Keire Johnson  P.O.V./American DocumentaryKartemquin FilmsITVS W ""Jutro albo pojutrze"" bez ustanku coś się łamie, pęka, rozkleja. Drzazgi sypią z deskorolek po nieudanych trikach, zbyt ekstremalnym przejazdach, ale także – po niekontrolowanych atakach furii. Łamią się głosy, sypią oczekiwania i plany, niepewność przechodzi w stały niepokój. ""Myślałem, że wszyscy wiedzą, co zrobić z własnym życiem. Gówno prawda, nikt nic nie wie"" – takie kredo nastoletniości może wygłosić tylko ten, kto sam w danej chwili mierzy się z dorastaniem. Keire ucieka do skateparków przed ciasnotą domowych pieleszy, surowym wychowaniem, rodzeństwem podkradającym pieniądze i rozdającym szturchańce. Kiedy wreszcie kupuje swój pierwszy samochód, nad deską rozdzielczą instaluje uchwyt na prawo jazdy i dowód rejestracyjny – jako czarny chłopak w jednym z najniebezpieczniejszych miast w USA musi się liczyć z ewentualnością policyjnej ""nadgorliwości"". Zack – prowodyr, zgrywus, luzak z nieodłącznym piwem w dłoni, wiekiem najstarszy z bandy – zostaje młodym ojcem, a nowa rola pasuje do jego stylu życia jak pięść do nosa. Stopniowo staje się częścią wielkiej spirali agresji, przeciwko której buntował się jako sfrustrowany nastolatek. Lęk, zagubienie, brak wiary we własne możliwości – to spadek po przemocowych rodzinach, ale także – efekt socjalizacji w warunkach spadającej życiowej stabilności i bezpieczeństwa, które skutkują szybującymi w górę statystykami przemocy. Na dyskretną ilustrację składają się liczby, twarde dane – o spadających zarobkach, bezrobociu, domowych piekłach. Są cieniem – wysokim i czarnym – rzucanym na indywidualne koleje losu, które są tu przecież absolutnie najważniejsze.        Zack Mulligan  P.O.V./American DocumentaryKartemquin FilmsITVS Bo kiedy Bing w końcu odwraca kamerę – na siebie, swoją matkę i ich rodzinne traumy – jesteśmy na te emocje zdecydowanie lepiej przygotowani. Niesamowite, jak młodziutkiemu, debiutującemu reżyserowi udało się osiągnąć taki poziom filmowej dojrzałości – materiał jest spójny, ma przejrzysty rytm, a dzięki umiejętnemu rozłożeniu akcentów i dawkowaniu wiedzy rozwija się niczym serpentyna spuszczona z dachu, raz za razem odkształcając się i zaginając, nie tracąc przy tym z oczu głównych punktów wyjścia i dojścia. Imponuje też skala otwartości, gotowość do dialogu, stawiania trudnych pytań i konfrontowania się z własnym dziedzictwem, pamięcią i emocjami – to rzeczy, które dla wielu pozostają niedostępne i zakopane w krypcie podświadomości jeszcze wiele lat po przeżytej traumie. Jasne, fakt, że ""Jutro albo pojutrze"" rekomenduje sam Barack Obama, robi filmowi dodatkowy piękny PR. Podobnie jak zasłużona nominacja do Oscara. Istotą pozostają jednak emocje i szczerość – autentyczności życiowych doświadczeń nie podbudowuje tutaj ani nie inkrustuje żadna ideologia. Jeśli w dokumentach szukacie mięcha trudnej codzienności – jest to bez dwóch zdań właściwy adres. A jeśli chcecie po prostu popatrzeć na deski, to cóż – byłbym głupi, gdybym zaczął Was do tego zniechęcać. "
Manu. Bądź sobą! (2019),5,"Standard ""ptasiej"" animacji wyznaczony w ""Legendach sowiego królestwa"" obowiązuje chyba do dziś: Zack Snyder pokazał, jak z puchu, piór oraz powietrznych akrobacji zrobić prawdziwą animowaną symfonię. I choć od premiery filmu minęła niemal dekada – czyli całe eony w rozwoju grafiki komputerowej – ""Manu! Bądź sobą!"" nawet nie próbuje podjąć rękawicy. Wiadomo: niemieccy animatorzy nie mogą równać się na budżet z jednym z największych amerykańskich studiów. Ale ""Manu…"" to też zupełnie inny film, z innymi priorytetami, innym ""targetem"" i inną tonacją. Zamiast mrocznego widowiska fantasy mamy ciepłą opowieść ze społecznym podtekstem, zamiast hollywoodzkiej ekstraklasy mamy europejski animowany standard.         LUXX Film Film Christiana Haasa i Andrei Block nawiązuje do jednego z najsłynniejszych ptasich motywów: brzydkiego kaczątka. Tytułowy Manu jest bowiem jerzykiem, który w wyniku felernego zbiegu okoliczności trafia do mewiego gniazda i zostaje wychowany wśród mew. Przybrani rodzice otaczają go miłością i opieką, ale Manu pozostaje outsiderem. Jakkolwiek bardzo by chciał, nie będzie w stanie dorównać mewim standardom. Zamiast gustować w rybach, preferuje owady. Zamiast szybować, macha skrzydłami. Do tego ma malutki dzióbek i woli raczej unikać wody. Co gorsza, wychowany na ""mewę"", również między ""swoimi"" jerzykami nie będzie czuł się u siebie. Poważne sprawy: ""Manu…"" bierze dorosły dylemat ""natura czy kultura"" i przepisuje go na animowany język zrozumiały dla maluchów.  Różnice między gatunkami ptaków służą tu bowiem za prostą metaforę ""inności"" i ""naszości"". Mewy trzymają się tylko z mewami, szczycą się swoją ""mewatowatością"" i patrzą z góry na pozostałe ptaki – podobnie jest z jerzykami. Przyjaźń międzygatunkowa? Porozumienie ponad podziałami? Takie rzeczy nie mieszczą się w ich ptasich móżdżkach. Dopiero ktoś wychowany na ""pograniczu"" – jak Manu – będzie mógł uświadomić sobie (i innym), że wspólnie mogą osiągnąć więcej. Mewy potrafią odstraszać szczury, jerzyki mają ""nosa"" do pogody – czemu by nie połączyć sił? Przesłanie pozytywne i aktualne – w sam raz na czasy Brexitów i rozmaitych nacjonalizmów, czasy rozłamów i ksenofobii.          LUXX Film Metafora jednak metaforą, a fabuła – fabułą. Haas i Block opowiadają swoją historię poprawnie, nie bez narracyjnych przebłysków, za to dość niechlujnie. Sekwencje lotu – ptasiego wyścigu czy dramatycznej walki z burzą – nie dorastają może do wspomnianych Snyderowych standardów, ale są odpowiednio dynamiczne i dramatyczne. A sam pomysł, by pokazać narodziny Manu z wnętrza jego jaja, to już przebłysk inscenizacyjnego geniuszu. Gorzej ma się sprawa z architekturą związków przyczynowo-skutkowych, z portretami bohaterów – wszystko jest tu nieco zbyt szkicowe. Dość powiedzieć, że kluczowa motywacja jednej z postaci zostaje wyjaśniona w ostatniej możliwej chwili, jakby twórcy uświadomili sobie, że zapomnieli zbudować wcześniej odpowiedni scenariuszowy fundament. Inna sprawa, że widzowi docelowemu nie będzie to przeszkadzać.         LUXX Film ""Manu…"" jest bowiem takim filmem dla dzieci, który nie zdaje ""testu rodzica"". Nie żeby musiał, ale ostrzegam: dorośli, będziecie się bawić zdecydowanie gorzej niż Wasze pociechy. Gdzieś tam wypatrzycie pewnie aluzję do ""Ptaków"" Hitchcocka  czy do przeboju ""Orła cień"", rozpoznacie głos dubbingującego jedną z postaci Czesława Mozila. Może rozbawi Was inwencja tłumaczy szpikujących dialogi a to ""mordeczką"", a to ""dzbanem"". Zawsze coś? Ja wolałbym sprawniej opowiedzianą historię niż takie odpustowe, równające w dół mrugnięcia okiem. Niezbyt fortunna wydaje mi się też scena, w której jeden z bohaterów mówi o ""marnotrawstwie"" rozlanego alkoholu. Ale to rzeczy, które dla maluchów pozostaną ekranowym białym szumem. Klasyka: krytyk krytykuje, marząc o kolejnym ""WALL-E’em"" czy ""Zwierzogrodzie"", a dziecko na sali kinowej ma frajdę. Czyli filmowego wróbla w garści."
Shazam! (2019),8,"Shazam! Jak za dotknięciem czarodziejskiej różdżki, filmowe uniwersum DC Comics zamienia się z zakompleksionego chłopca do bicia w osiedlowego pakera. Jeden z bohaterów filmu nosi w foliowej torebce świętą relikwię – kulę, która odbiła się od napompowanej klaty Supermana. Gdy w toku wydarzeń zmiażdżony pocisk ląduje w studzience kanalizacyjnej, trudno o trafniejszą metaforę nowego początku – chociaż różni superbohaterowie mogą żyć pod tym samym niebiem, nie oznacza to wcale, że muszą się dobrze bawić na tych samych imprezach.        Zachary Levi,  Jack Dylan Grazer  Warner Bros. Entertainment Inc.  Nastoletni Billy Batson (Asher Angel) nie byłby przekonujący ani w masce Człowieka-Nietoperza, ani w rajtuzach Człowieka ze Stali. Jako że wolny czas spędza na ucieczkach z kolejnych domów zastępczych oraz poszukiwaniach wyrodnej matki, obietnica superbohaterskiej przygody to dla niego wielka abstrakcja. Oczywiście, do czasu. Kiedy wyliniały czarodziej (Djimon Hounsou) mianuje go szlachetnym obrońcą ludzkości i nakaże zmierzyć się z personifikacją siedmiu grzechów głównych, Billy wkroczy na długą i wyboistą drogę ku dorosłości. Gdy wykrzyknie tytułowe imię, zniknie w oparach dymu i przy akompaniamencie grzmotu odrodzi się w ciele dorosłego faceta z bicepsami wielkości melonów oraz fluorescencyjną błyskawicą na piersi. Sceny jego transformacji to jeden z wielu subwersywnych żartów: destylat naiwnych wyobrażeń o komiksowej sztuce jest tutaj tak gęsty, że praktycznie każdy pomysł uchodzi twórcom na sucho. Zaś im głupsze mają pomysły, tym mocniej wybrzmiewa bezpretensjonalna opowieść o chłopaku szukającym rodzinnego ciepełka.   Shazama gra Zachary Levi – z półką śnieżnobiałych zębów, nażelowanym lokiem i spojrzeniem dziecka przyłapanego na papierosie. W jego przeciwnika, szalonego naukowca Sivanę, wciela się Mark Strong – w długim skórzanym płaszczu, z magiczną laską w dłoni oraz kamieniem szlachetnym zamiast oka. Scenarzyści traktują gatunkową ikonografię niczym znaleziony na strychu kuferek ze skarbami dzieciństwa: wyciągają z niego kolejne zabawki, zataczają nimi kółka w powietrzu i zderzają je ze sobą, w tle niemalże słychać pacholęce okrzyki ekscytacji. Odkrywanie supermocy, hartowanie ducha, zwątpienie w sens misji, dojrzewanie do odpowiedzialności, batalia z pokusami – specjalizujący się dotąd w horrorach reżyser David F. Sandberg (""Kiedy gasną światła"", ""Annabelle: Narodziny zła"") odhacza obowiązkowe punkty konwencji, lecz każdy z nich staje się polem komediowych eksperymentów. Głównym źródłem humoru jest w filmie założenie, że wożąc się w ciele Shazama, Billy Batson pozostaje rebelianckim nastolatkiem, który przehandlowałby cały świat za paczkę ulubionych chipsów oraz napój energetyczny.         Zachary Levi,  Jack Dylan Grazer  Warner Bros. Entertainment Inc. Napisany z polotem scenariusz, a także przejrzystość reżyserskich intencji sprawiają, że ""Shazam!"" – o wiele zgrabniej niż przypuszczaliście po seansie zwiastuna – wpasowuje się w szlachetną tradycję kina familijnego. I nie mówię tu o pisanych z kalkulatorem w dłoni produkcjach ""od lat pięciu do stu pięciu"", tylko o filmach, które definicję rodziny tematyzują. Podobnie jak w niedawnych, nagrodzonych Złotą Palmą ""Złodziejaszkach"" Hirokazu Koreedy (już widzę Wasze miny, ale proszę, wysłuchajcie mnie do końca!) twórcy przekonują nas o nietrwałości więzów krwi i wygłaszają płomienną pochwałę modelu opartego o wspólnotę potrzeb, wrażliwości i lęków. Dzięki kapitalnej nastoletniej obsadzie (neurotyczny Jack Dylan Grazer w roli przyszywanego brata Billy'ego kradnie show) cała ta narracja wydaje się lekka jak piórko, zaś momenty o zaskakującej amplitudzie emocji wbijają się klinem pomiędzy kreskówkowe starcia i maratony gagów.   Shazam nie kłania się ani konkurencji z Marvela, ani swoim ziomkom z komiksowego panteonu DC. Stoi na własnych, absurdalnie umięśnionych nogach i sprawdza się doskonale jako symbol nowej strategii artystycznej swoich ojców. A przy okazji potrafi nas rozśmieszyć, zasmucić, podnieść na duchu i zażenować. Filadelfia ma swojego superbohatera – krzyczą nagłówki gazet w filmie Sandberga. Cóż, wygląda na to, że nie tylko Filadelfia. "
Dumbo (2019),4,"Na pierwszym planie jeden z najsłodszych bohaterów disnejowskich animacji – już same oczęta Dumbo mają moc kruszenia serc. W obsadzie jedni z najlepszych hollywoodzkich aktorów - Colin Farrell, Danny DeVito, Michael Keaton i Eva Green. Za kamerą twórca najbardziej fantazyjnych filmowych opowieści – dość przywołać ""Charliego i fabrykę czekolady"" czy ""Alicję w Krainie Czarów"". Czy z takim arsenałem atrakcji coś mogło pójść nie tak? Okazuje się jednak, że nic nie pomoże, gdy w procesie tworzenia zabraknie serca i odwagi.        Disney Enterprises, Inc. Głównymi bohaterami aktorskiej wersji ""Dumbo"" są były żołnierz Holt (Farrell), który właśnie wraca z linii frontu, oraz jego dwoje dzieci wychowujących się w cyrkowym przybytku pod władaniem Maxa Mediciego (DeVito). Medici utożsamia wszystkie cechy skrupulatnego przedsiębiorcy, który potencjał swoich podopiecznych wciąż przelicza na zyski i straty. Kiedy więc kupuje ciężarną słonicę, jego nadrzędnym celem jest przekucie potencjału przyszłego maluszka w największą atrakcję swojego przybytku. Ambitne plany biorą w łeb, gdy słoniątko rodzi się z nieproporcjonalnie wielkimi uszami. Jego zdaniem taki stwór tylko odstraszy widzów. Na szczęście dzieci Holta szybko odkrywają, że maleństwo skrywa nadzwyczajny dar – z pomocą małej zachęty potrafi latać! Taka sensacja nie zostaje niezauważona przez prawdziwego króla cyrkowego – V. A. Vandevere’a (Keaton), który proponuje Mediciemu z pozoru fantastyczny układ.       Colin Farrell,  Finley Hobbins,  Nico Parker  Disney Enterprises, Inc.  Trudno uwierzyć, że reżyser tak osobliwych filmów, jak choćby ""Sok z żuka"", nie wykorzystał możliwości imaginarium ""Dumbo"". Kolorowe postacie - kobieta-ryba, osiłek, figlarna kapucynka (naprawdę niełatwo przypomnieć sobie kogoś więcej) - przewijają się w tle niczym zmieniająca się scenografia, nie mamy więc nawet szans, by przyjrzeć im się dokładniej. Podobnie jak głównym bohaterom, z którymi niełatwo nawiązać ekranową relację. Każdy z nich ma zaledwie po kilka cech osobowych – poza tym nie da się o nich powiedzieć niczego więcej. Burton nie postawił w tym zakresie żadnej autorskiej sygnatury. Miłośnicy jego twórczości nie znajdą tu więc niczego, co tak kochają w innych jego filmach.       Eva Green  Disney Enterprises, Inc. Najbardziej rozczarowujące są jednak same cyrkowe spektakle – piękne wizualnie choreografie mogłyby zrekompensować wiele niedostatków. Ale i pod tym względem Burton nie wykazał się swoim legendarnym polotem. Przedstawione aranżacje są nudne, mało widowiskowe i w dodatku się powtarzają. Kuriozalny sam w sobie jest już pomysł na to, by największą atrakcją filmu uczynić lot dorosłej kobiety na małym słoniątku – zapewniam, że wygląda to dokładnie tak niedorzecznie jak brzmi. Cały potencjalny urok zjawiskowej Evy Green mknącej na Dumbo niczym na odrzutowcu pryska w mgnieniu oka. Zostaje ból i niedowierzanie. Nawet najpiękniejsza scena w całym filmie – słynna wizja różowych słoni, pozbawiona jednak demonicznego charakteru znanego z oryginału – to najlepszy dowód na to, by o nowej wersji ""Dumbo"" myśleć nie inaczej jak o bezpiecznym hollywoodzkim produkcie. W dodatku niespecjalnie porywającym i zwyczajnie nijakim. Szkoda pięknych oczu Dumbo i czasu Burtona. "
Ogród rodzinny. Dezerter (2017),5,"Co się stanie, jeśli z nazwy ""Valentino"" usuniemy litery ""v"", ""a"", ""t"" i ""o""? No pewnie, tawarisze, zostanie nam ""Lenin""! W nagrodę dostajecie: komunistów tak ciamajdowatych i fanatycznych, że nie zindoktrynowaliby nawet bandy przedszkolaków; protagonistów tak europejskich i klasowo uprzywilejowanych, że – chociaż przeżyli obozy koncentracyjne i niemieckie więzienia – w ogóle nie stykają się z tużpowojenną biedą i cierpieniem. Kaktusy i podmiejskie posiadłości z pierwszej części ""Ogrodu rodzinnego"" zastępuje przestronny salon fryzjerski ""Valentino"" w centrum Pragi oraz wiedeński ekspres do kawy, symbol zachodnich aspiracji. I nawet jeśli w ""Dezerterze"" znajdujemy więcej niuansów i uczciwych portretów emocjonalnych niż w kartonowym ""Przyjacielu"", wciąż jest to doświadczenie bardzo czytankowe. Czarno-białe od jasnego początku aż po sam ponury koniec.       Jiří Macháček  Ceská Televize Proszę mnie źle nie zrozumieć: historia Otto, bohatera wojennego i właściciela dobrze prosperującego biznesu, którego nowe komunistyczne władze Czechosłowacji wywłaszczają z majątku i doprowadzają na skraj załamania nerwowego, to opowieść o totalitarnym barbarzyństwie, wspólne doświadczenie i pamięć krajów ""wyzwalanych"" przy bratniej pomocy Związku Radzieckiego. Mieszczą się tu i zawiedzione nadzieje, i rozpad więzi rodzinnych, kiedy brat staje przeciwko bratu na ideologicznej linii frontu. Dobre kino historyczne potrafi jednak uchwycić prawdę czasu w całej jej złożoności i niejednoznaczności, pokazać przynajmniej kilka odcieni szarości. W ""Dezerterze"" owszem, są takie próby, tyle że średnio przekonujące. Karel, znany z pierwszej części filmu brat Jindřicha, zostaje wysoko postawionym urzędnikiem reżimu nie dlatego, że zawierzył utopii, ale trochę z przypadku: z obozu koncentracyjnego wyzwoliła go Armia Czerwona. Odwrotnie Jindřich: oswobodzony przez Amerykanów, wystawia w oknie portrety Roosevelta i Churchilla, prowokując fanatycznego dozorcę kamienicy. W jednej z najśmieszniejszych (raczej niezamierzenie) scen filmu dozorca ów, chowając się w piwnicznych kazamatach niczym ucieleśnione widmo komunizmu, śpiewa na całe gardło ""Międzynarodówkę"": ""Wyklęty powstań ludu ziemi! Powstańcie, których dręczy głód!"".       Karel Dobrý,  Barbora Suchá  Ceská Televize No właśnie, gdzie tu ten lud, gdzie powojenny głód, gdzie trudne warunki życia? Mam wrażenie, że Czesi nie potrafią oddać w przekonujący sposób realiów powojnia, brnąc przy każdej okazji w tę samą ciepłą, mieszczańską sielankę. Bohaterowie ""Dezertera"" w gruncie rzeczy żyją sobie jak pączki w maśle: Jindřich w wielkim, pięknie urządzonym mieszkaniu z fortepianem na środku salonu; szwagier od kaktusów – w modernistycznej wilii, tyle że na znacjonalizowanej ziemi; nawet Otto zachowuje piętrowy dom z ogrodem na obrzeżach Pragi (chociaż, o ile dobrze rozumiem, jest to własność jego żony i jej sióstr). Oczywiście ten ostatni – jako figura przymusowego zerwania z przedwojenną ""zachodniością"" Czech – doświadcza najbardziej brutalnych form pauperyzacji, a jego droga jest najbardziej kontrowersyjna moralnie. Ostateczny upadek fryzjera-przedsiębiorcy odbywa się jednak w warunkach niemalże komediowych: najpierw nowym kierownikiem zakładu zostaje dawny szeregowy pracownik Ottona, pałający żądzą zemsty za wyrzucenie z pracy. Następnie syn bohatera – nieustraszony Karlik – płata morderczego figla sowieckim dostojnikom, w sumie biednym i skrzywdzonym, bo serio wpadli do salonu na zwykłe strzyżenie. Cała ta wielka tragedia, rzutująca na dalsze losy całej rodziny, odbywa się jakby mimochodem, w tempie komedii pomyłek i gaf. Jasne, tak właśnie bywa w życiu, niczego nie da się przewidzieć, niczego zaplanować. Ale tutaj życie wyraźnie ustępuje przed telewizyjnym kabaretem.       Anna Geislerová,  Klára Melíšková,  Kryštof Racek,  Anežka Rouhová,  Martin Finger,  Gabriela Míčová,  Jiří Macháček  Ceská Televize Jeśli coś mnie w ""Dezerterze"" rzeczywiście przekonuje, to jest to portret relacji ojców i dzieci – relacji zdruzgotanych przez wojnę, długą nieobecność, wzajemną nieufność, a przede wszystkim: przez przedwojenne klisze męskości, kobiecości i bohaterstwa. Jindřich jest dla swojej córki jak surowy generał, wyznacza cele i oczekuje ich bezbłędnej realizacji, nieustannie daje odczuć, że większą wartość miałoby dla niego posiadanie i wychowywanie syna. To wszystko rodzi nadzieję, że konsekwencje patriarchalnego modelu odczujemy w całej pełni dopiero w trzeciej części trylogii Jana Hřebejka. I że będą to odczucia ze wszech miar krytyczne. Bo póki co ""Ogród rodzinny"" – jako saga rodzinna – prezentuje wizję nazbyt uproszczoną i jednoznaczną, bliską staroświeckiej telenoweli historycznej, gdzie białe jest zawsze bardzo białe, czarne – najczarniejsze, a wszyscy i tak spotkamy się w końcu przy filiżance pysznej popołudniowej herbaty. Tak jakby, zgodnie z tytułem, odbywał się tutaj jakiś rodzaj dezercji. Ucieczki przed nieprzyjemną emocją. "
Miłość i miłosierdzie (2019),2,"Możecie mi mówić cynik. Możecie ciskać gromy. Możecie nie ufać. Skoro jednak ""Miłość i miłosierdzie"" znajduje się w repertuarach największych kin sieciowych w Polsce, musi się za tym kryć pragnienie dotarcia do szerokiej publiczności. Z blado-czerwonym sercem na dłoni wlepiam oczy w ekran - skoro dla wszystkich, to też dla mnie! Dowiem się czegoś nowego, zaciekawię, ucieszę (ale nie szyderczo), pojmę wreszcie, o co chodzi w międzynarodowym kulcie św. Faustyny i Bożego Miłosierdzia. Będę otwarty! I po raz nie wiem już który - a polskich filmów chrześcijańskich obejrzałem całkiem sporo - jestem zmuszony skapitulować. Ta materia stawia heroiczny opór, klęka przed nią dobra wola, od wielu lat na nic zdaje się pisanie i mówienie, że ewangelizacja też potrzebuje ciekawej i dobrze wykonanej formy. Że kino to nie zwitek świętych obrazków z torby księdza proboszcza. Na nic, skoro dostajemy wciąż ten sam film.       Kamila Kamińska  Aleksandra Kamińska   Nie chodzi o patos, moralizatorstwo czy religijną ckliwość - te mogłyby jeszcze przejść jako niezbędne elementy ""misji"" filmowej. Jeśli pominiemy warstwę retoryczną i emocjonalną, cała reszta - język filmowy, narracja, zdjęcia, gra aktorska -są arcypaździerzem z Paździerzowego Nieba. Przy tym, co się tutaj dzieje, księża rapujący o ""Moim ziomku Bogu"" i plakaty rekolekcyjne wypełnione gwiezdnowojenną czcionką z  wydają się szczytem awangardy.""Miłość i miłosierdzie"" otwiera plan nie tyle szeroki, co kosmiczny - galaktyki, Ziemia, Raj, Adam i Ewa, pełzający wąż, ukrzyżowany Chrystus i rogaty diabeł w ogniu piekielnym. Z kolorowanki zlepionej z Księgi Rodzaju i Nowego Testamentu skaczemy do Polski roku 1922, gdzie młoda chłopska córka buntuje się przeciwko woli rodziców i marzy o życiu zakonnym. W klasztorze siostra Faustyna Kowalska doświadcza licznych wizji: odwiedza ją Jezus Chrystus i nakazuje szerzyć kult Jego Miłosierdzia. Chwilę później spowiednikiem zakonnicy zostaje ksiądz Michał Sopoćko, po jej śmierci kontynuator misji, a wileński malarz Eugeniusz Kazimirowski sporządza słynny obraz ""Jezu, ufam Tobie"" według wizji Faustyny. Dalsza historia kultu, początkowo traktowanego przez Watykan z dużą nieufnością, a ostatecznie przypieczętowanego przez samego Karola Wojtyłę, powinna być świetnie znana nie tylko zaangażowanym katolikom.        Maciej Małysa,  Kamila Kamińska  Aleksandra Kamińska   Znam ją i ja, a ""Miłość i miłosierdzie"" nie dodaje do tej wiedzy żadnych nowych faktów. Jest to czerstwy zlepek fabuły i dokumentu, rytm wystukany obcasem przez twardogłowego propagandzistę - po każdym świętym, jasnym obrazku następuje wstawka z gadającą głową biskupa, matki przełożonej, specjalisty z muzeum, profesora itp. Ludzie kościoła streszczają życiorys Faustyny z takim znawstwem i pewnością, jakby święta zgrała przed śmiercią wszystkie swoje myśli i uczucia na publiczny serwer. Nie ma tutaj życia powszedniego, nawet milimetra prozy, choćby skraweczka ciała - Faustyna od narodzin aż po grób żywiła się wiarą i miłością Chrystusa, zawsze była święta, a Bóg porwał ją do Nieba prosto ze szpitalnego łoża. Koniec i kropka, najczystsza postać nieznoszącej sprzeciwu hagiografii wydziela zapach fiołków i korytarza wytartego lizolem, jest zawsze radosna i świetlista, za to egzystencję przedklasztorną kwituję jednym zdaniem: ""zaznała ziemskich przyjemności"". Scenki fabularne to przedłużenie tej dokumentalnej narracji: są tak samo nieskazitelne i zagrane z jasełkową swadą, z Jezusem w białym prześcieradle i peruce, który zjawia się przy akompaniamencie fletni pana, jakby za chwilę miał ściągnąć z głowy kapelusz i zacząć prosić o datki. Jedyne, co mnie w jakimś sensie poruszyło, to świadectwa skutecznego wykorzystywania ""mocy Faustyny"" - czyli opracowanych przez nią modlitw  - w trakcie odprawiania egzorcyzmów. Poruszyło zdecydowanie in minus.        Kamila Kamińska  Aleksandra Kamińska   Otwarcie filmu nie pozostawia również żadnych wątpliwości - to właśnie w Polsce toczy się dalszy ciąg historii świata jako historii zbawienia, to tutaj udał się Jezus z najważniejszym XX-wiecznym objawieniem, tutaj Dobro ściera ze Złem. To z Polski czerpana jest siła do walki ze współczesnym szatanem, potwierdzając jej niekwestionowaną pozycję jako ""Chrystusa narodów"" i przekonując nieprzekonanych, że Syna Bożego trzeba niezwłocznie koronować na Króla Lechitów. Możecie sobie gadać, że promienie wychodzące z serca Jezusa na obrazie Kazimirowskiego - tym, który od wielu lat krąży po Polsce w milionach małoformatowych kopii -  to w istocie ""bladość wody i czerwień krwi"". Ja widzę w nich przede wszystkim barwy narodowe. I taka konstatacja - sojusz tronu z ołtarzem -wcale nie napawa mnie optymizmem. Podobnie jak film, który z wiary robi kicz, a z obrazów - niewyszukaną propagandę.        "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Biały kruk (2018),5,"Ralph Fiennes włożył w ""Białego kruka"" sporo pracy. Stanął za kamerą i wcielił się w jedną z drugoplanowych ról, nakręcił znaczną część filmu w Rosji, z rosyjskimi aktorami, ba!, sam zagrał swoją rolę w całkiem biegłym rosyjskim. Efekt jest jednak dość przeciętny. Spotkanie z filmem nie boli, ale i nie dostarcza nadzwyczajnych przyjemności. Otrzymujemy solidnie zrobiony i zagrany, lecz bardzo przeciętny biograficzny film o wielkim artyście.        Oleg Ivenko  Magnolia Mae FilmsMetalwork PicturesBBC FilmsWork in Progress  Rzeczonym artystą jest radziecki tancerz baletowy, Rudolf Nuriejew. Nuriejew zwrócił na siebie uwagę światowej opinii publicznej, gdy w 1961 roku, w trakcie zagranicznego tournée leningradzkiego baletu w Paryżu, zerwał się na lotnisku swoim radzieckim opiekunom i poprosił o azyl polityczny we Francji. Z miejsca zyskał wielką sławę, stał się najpopularniejszym tancerzem baletu swojego czasu, popkulturowym fenomenem, baletowym celebrytą.       Oleg Ivenko  Magnolia Mae FilmsMetalwork PicturesBBC FilmsWork in Progress   Zakończony ucieczką wyjazd Nuriejewa do Paryża stanowi ramę narracyjną filmu,  punkt wyjścia do retrospekcji pokazujących życie tancerza w ZSRR: ciężkie, ubogie dzieciństwo w baszkirskiej Ufie, naukę w szkole baletowej w Leningradzie, starcia z radziecką biurokracją kulturalną, burzliwe relacje z kobietami i mężczyznami, dążenia do artystycznej doskonałości i wolności. Fragmenty paryskie przypominają formalnie kino nowofalowe - scenarzysta filmu, David Hare, chciał początkowo ograniczyć się do tej estetyki i francuskiego wątku. Fiennes uznał, że to nie wystarczy, że dla zrozumienia Nuriejewa potrzebujemy radzieckiego tła i polecił scenarzyście dopisać odpowiednie fragmenty. Na ekranie wychodzą one bardzo różne. Inspirowane Tarkowskim sceny z dzieciństwa tancerza są niestety pomyłką. Lepiej wychodzi reżyserowi portretowanie artystyczno-inteligenckiego świata czasów Chruszczowa. Radziecką rzeczywistość rekonstruuje z wielką pieczołowitością, szacunkiem dla detalu, nastroju miejsca i czasu.       Oleg Ivenko,  Adèle Exarchopoulos  Magnolia Mae FilmsMetalwork PicturesBBC FilmsWork in Progress   Opowieść o Nuriejewie organizują dwa wątki. Z jednej strony konflikt artysty z duszącą go, radziecką rzeczywistością. Nuriejew jest głodny życia, wiedzy, miłości i sztuki. Chce jak najwięcej zobaczyć, przeżyć i zabrać do swojego tańca. Nie jest się w stanie podporządkować oczekiwaniom, jakie ma wobec niego radziecka ojczyzna. Jest jednostką o naturalnie anarchicznej dyspozycji, skazaną na konflikt z każdą władzą. Fiennes pokazuje przy tym, że to samo państwo, które w Paryżu gnębi Nuriejewa, wcześniej go wykształciło, dało mu narzędzia do rozwijania jego sztuki, wyciągnęło go z miasta pośrodku niczego przy granicy z Kazachstanem na sceny Paryża.       Oleg Ivenko  Magnolia Mae FilmsMetalwork PicturesBBC FilmsWork in Progress   Drugi wątek to egoizm artysty. Nuriejew jest absolutnie wierny swojej sztuce, pragnieniu osiągnięciu doskonałości. By podążać za muzą, musi nieustanie zdradzać bliskich, traktować ich instrumentalnie, wykorzystywać ich podziw i miłość. Wielki artysta musi być egoistą - mówi film. Czy jednak faktycznie? ""Biały kruk"" nie jest w stanie pokazać tego w sposób bezdyskusyjnie przekonujący. Zwłaszcza, że we współczesnych czasach coraz częściej kwestionujemy to, czy najwybitniejszy nawet talent daje licencję na okropne traktowanie ludzi. W swojej wizji geniuszu i jego konfliktu ze światem  ""Biały kruk"" wydaje się dziełem bardzo anachronicznym, uwięzionym w bezrefleksyjnie podawanych dwudziestowiecznych mitach.    Szkoda, że film urywa się, gdy pojawia się wątek znacznie ciekawszy ze współczesnego punktu widzenia: artysty-celebryty, wykreowanego przez uwagę mediów, skupiającą się na nim niekoniecznie z artystycznych powodów. Balet z roku 1961 ciągle jest sferą w dużej mierze autonomiczną. Sam wyznacza swoje własne artystyczne hierarchie. Wejście w tę sferę masowych mediów, fenomen tancerzy-celebrytów narusza tę autonomię, wprowadza zupełnie nową dynamikę. Chętniej obejrzałbym film o tym Nuriejewie.  "
Przedszkolanka (2018),8,"„Nie muszę się wcale uczyć, żeby mieć dobre stopnie” - słyszy od swojej nastoletniej córki Lisa (Maggie Gyllenhaal), przedszkolanka z dwudziestoletnim stażem, aspirująca poetka. Na większość rodziców podobne słowa zadziałałyby pewnie jak płachta na byka - w najlepszym przypadku byłyby zaproszeniem do umoralniającej połajanki. Dla Lisy są lodowym kolcem, który przebija serce. W końcu niespełniona artystka lepiej niż ktokolwiek inny zdaje sobie sprawę, że walutą w życiu jest talent, a nie ciężka praca.        Parker Sevak,  Maggie Gyllenhaal  Maven PicturesFarcaster FilmsPie Films   Lisa wie, że prędzej roztrzaska głowę o sufit niż zostanie nową Sylvią Plath i być może dlatego całą uwagę skupia na swoim małoletnim podopiecznym - poetyckim geniuszu Jimmym (Parker Sevak). Dzieciak wypluwa z siebie natchnione frazy na zawołanie, podczas gdy ona spaceruje z kajecikiem i spisuje jego wiersze niczym nadgorliwa asystentka, stopniowo składając na ołtarzu pierwszej muzy życie zawodowe i prywatne. Czy będzie to thriller o obsesji prowadzącej na skraj przepaści? Opowieść o sztuce jako jedynej rzeczy wartej bezinteresownej miłości? A może gorzki dramat o kobiecie, która w ramach procesu sublimacji staje się apologetką cudzego talentu? Nic z tych rzeczy. Albo z każdej po trochu.        Maggie Gyllenhaal  Maven PicturesFarcaster FilmsPie Films   Reżyserka Sara Colangelo mnoży tropy i otwiera kolejne furtki, lecz koniec końców - z pożytkiem dla filmu - zostawia wszystko w sferze niedopowiedzeń. To mądry ruch, w końcu musi mieć świadomość, że zaglądając Lisie do głowy, łypie do studni bez dna. Relacja mecenasa i artysty, dzieła i odbiorcy, ucznia i nauczyciela, dziecka i zastępczej matki, wreszcie - pytanie o definicję geniuszu. Sporo tego dobra, zaś Colangelo porusza się z gracją między pojemnymi narracjami, ani na sekundę nie tracąc z pola widzenia bohaterki. W ""Przedszkolance"", podobnie jak w innych filmach podejmujących temat relacji wybitnej jednostki oraz jej pośledniego ""cienia"", od ""Amadeusza"" Milosa Formana po ""Whiplash"" Damiena Chazelle’a, brak talentu jest źródłem cichej gehenny, niewysłowioną życiową tragedią. Autorka pokazuje Lisę jako kłębek frustracji, kobietę ukrywającą poranione wnętrze za fasadą ciepłego uśmiechu i łagodnego głosu. Nie odmawia jednak jej misji pewnego heroizmu. Nawet gdy bohaterka przekracza granice i tratuje bliskich, w jej staraniach pozostaje coś szlachetnego - jakby działając w imieniu wyższej abstrakcji, mogła zostać usprawiedliwiona.        Maggie Gyllenhaal  Maven PicturesFarcaster FilmsPie Films  Colangelo znajduje doskonałą partnerkę w samej Gyllenhaal, która gra rolę życia i po raz kolejny potwierdza nieprawdopodobny dar portretowania zgnuśniałych kobiet na krawędzi rebelii. Obserwując ją w akcji, wciąż nie wiemy, czym tak naprawdę jest zryw Lisy: desperacką próbą kompensacji, cyniczną grą wynikającą z zazdrości, czy może projektowaniem własnych pasji i ambicji na dziecko? To dzięki pełnej paradoksów kreacji wybrzmiewa najważniejsze pytanie filmu: czy sami zechcemy Lisę usprawiedliwić? ""Przedszkolanka"" nie jest filmem o ocalającej sile poezji, zaś lament nad ""upadkiem obyczajów"" i dzieciakami zanurzonymi w telefonach reżyserka pokazuje tak, jak samą Lisę - ze zdrową dawką ironii. W centrum tej opowieści tlą się jednak uczucia, z którymi nie ma żartów. Sztuka - powtarza za swoimi wielkimi poprzednikami Colangelo - nie jest ani egalitarna, ani sprawiedliwa. I właśnie dlatego, że nie można jej zmierzyć i nie wystarczy się do niej przyłożyć, nigdy nie pojmiemy jej istoty.      "
Free Solo: ekstremalna wspinaczka (2018),8,"Grzywka kujona, uszy Dumbo, zamiast źrenic wielkie czarne spodki - pierwszy rzut oka na dziecięce oblicze 33-letniego bohatera ""Free Solo"" nie zapowiada jazdy rollercoasterem. Latem 2017 roku Alex Honnold podjął próbę zdobycia kalifornijskiej góry El Capitan, wspinaczkowej mekki, na której ścianach magnezją i krwią zapisano długą historię tej dyscypliny. Wybitny sportowiec chciał jednak pokonać dotychczas nieprzekraczalną granicę. Celem było klasyczne przejście ponad tysiącmetrowego monolitu bez żadnej asekuracji. Jeśli długość obranej trasy i jej skala trudności (5.12d) nic Wam nie mówią, w języku zwyklaków znaczy to ni mniej, ni więcej medal olimpijski lub odpowiednik maratonu w czasie poniżej dwóch godzin. Z jedną zasadniczą różnicą:  nieosiągnięcie celu oznacza śmierć.       Alex Honnold  National Geographic  Fotki z tegorocznej gali Oscarowej nie pozostawiają wątpliwości: Alex przeżył. Mimo napisanego przez życie spoilera, dokument nagrodzonych złotą statuetką Jimmy'ego China i Elizabeth Chai Vasarhelyi wciąż zasługuje na tagline: ""Krople potu na skraju fotela gwarantowane!"". Kto obejrzał ""Buntowników na krawędzi"" – udostępnioną przez Netflix wspinaczkową historię doliny Yosemite, nad którą zawiśnie Honnold - ten zadrży na myśl o jego zamiarach.  ""Free Solo"" to nie tylko przypis do tamtej kroniki, ale i nieformalna kontynuacja niedawno emitowanego w polskich kinach ""The Dawn Wall"". Trzy filmowe opowieści o walce człowieka z tym samym granitowym klifem działają jak motywatory na sterydach (a rusz się, człowieku!). Równocześnie i tuzin podobnych filmów nie wystarczy, by nadziwić się rozmiarowi stromej skarpy i porównywalnej do lodowców gładkości, w którą większość z nas pewnie nawet nie wcisnęłaby palca.       Alex Honnold  National Geographic  Inaczej niż można się spodziewać, we ""Free Solo"" to nie fotogeniczność góry gra pierwsze skrzypce, a zupełnie niefotogeniczna głowa sportowca. Na tym polega wartość dokumentu małżeństwa Chinn-Vasarhelyi (twórców ""Meru""), że skala wizualnie onieśmielającego przedsięwzięcia nie przysłania człowieka. W pionowym cudzie natury twórcy znajdują nienachalną metaforę samego Alexa. Cenione w sportowym kinie wolny duch i pełnię energii łączy tu człowiek o ciele, ale i (być może) sercu z kamienia. Konieczna samodyscyplina Honnolda, całkowite poświęcenie się pasji, jego indywidualizm połączony z introwersją podważają wizerunek nieodpowiedzialnego wariata. Czy ucieka od świata w obsesję? Owszem, Honnold jest obsesjonatem, lecz jego iście autystyczna skrupulatność w planowaniu trasy przez miesiące i lata, niezliczone solowe próby na linie, zapamiętywane sekwencje złożonych ruchów, do tego nieludzkie skupienie, na które jest gotowy, godne pozazdroszczenia geny i hartowany od małego organizm - całe to, pozornie absurdalne, ekstremum twórcy potrafią zamienić w naturalną logikę sportu. Samemu filmowi daleko przez to do bezmyślnej apologii ryzyka.       Jimmy Chin  National Geographic  Tkwiący nam w głowach stereotyp Herzogowskiego szaleńca mieni się tu wieloma barwami. Trudno stwierdzić, by Alex czmychał od społecznych i kulturowych norm - po prostu nie zawraca sobie nimi głowy. Wydaje się, że jego pragmatyczny egoizm jest tylko pochodną i narzędziem do samorealizacji, a nie celem samym w sobie. Choć nocuje w busie, z tzw. prozą życia ma na pieńku, pasję stawia ponad ukochaną partnerkę, a śmierć znajomego wspinacza zbywa wzruszeniem szerokich ramion, to nie wiadomo z całą pewnością, czy ów (o zgrozo, idealny) profil sportowca jest chorobliwy. Całkiem możliwe, że to my, maluczcy postronni, w margines choroby spychamy to, czego nie rozumiemy. Fascynujący jest moment, gdy bohater sam zadaje sobie podobne pytania. Rezonans magnetyczny, któremu jako wybitny wspinacz zostaje wówczas poddany, ujawnia, że w jego przypadku odpowiadające za strach i negatywne emocje ciałko migdałowate obumarło. Obumarło na skutek przeżyć, czy było takie zawsze i od początku domagało się intensywniejszych bodźców? Przyczyna i skutek odbijają się w sportowcu jak w lustrze. Biografia zamykanego na świat przez specyficznych rodziców, równocześnie programowanego na nowe przeżycia Honnolda nie ułatwia sprawy. Zagadka jego wybitnej samokontroli pozostaje nierozwiązana. Przychodzi jednak najmniej spodziewany moment, gdy człowieczeństwo bohatera daje o sobie znać. Owo zaburzenie dramaturgii świetnie uwiarygadnia go jako sportowca z krwi i kości.       Alex Honnold  National Geographic  We ""Free Solo""filmowa technologia spleciona zostaje z akrobatycznymi możliwościami współobecnych operatorów. To najlepszy hołd dla trudów Alexa, tym bardziej zasługujący na wszelkie nagrody, że obarczony niemałą etyczną zagwozdką. W odróżnieniu od wypraw himalaistów nikt tu przecież nie przybiegnie, by w kosztownej akcji ratować zagubionego wspinacza. Tutejszy dylemat wiąże się już z samą obecnością filmujących, z biernym towarzyszeniem temu, co nieuniknione. Operatorzy National Geographic sztukę posługiwania się kamerą uprawiają według ustalonych z Honnoldem algorytmów; latają wzdłuż ścian, cichutko sterują dronami, w odpowiedniej odległości wiszą na linach, zmieniają zoomy z powierzchni ziemi. Lecz patrząc na wyczyn przyjaciela, mogą tylko trzymać kciuki. Nam pozostaje to samo, zanim znów spadniemy - całe szczęście, że tylko z fotela.  "
Lomo: życie blogera (2017),3,"Trudno powiedzieć, ile nakręcono już filmów w formule zblazowana młodzież + internet (ze szczególnym uwzględnieniem mediów społecznościowych) = kłopoty. ""Lomo: życie blogera"" jest kolejnym – niestety jednym z tych, bez których wszyscy mogliby się obejść.       Jonas Dassler  Cine Plus Filmproduktion Akcja rozgrywa się w uprzywilejowanej rodzinie z wyższej klasy średniej, zamieszkującej piękny dom w Berlinie. Dwoje bliźniaków, Karl i Anna, uczą się w klasie maturalnej. Anna jest oczkiem w głowie rodziców, zwłaszcza ojca. Ma jasno zaplanowaną przyszłość, chce wyjechać na studia do Kanady. Karl pełen jest młodzieńczego buntu, gniewu i blazy. Nie ma pojęcia, co chce tak naprawdę robić w życiu. Na razie nudzi się i dryfuje. Jeśli coś w ogóle potrafi rozbudzić jego entuzjazm, to blog, który prowadzi. Umieszcza w nim filmy z życia swojego i swoich bliskich, własne refleksje i przemyślenia.  Niestety, wszystko to nie wychodzi poza klisze na temat nastoletniego gniewu, konfliktu pokoleń, niebezpieczeństw, jakie niosą nowe media i związane z nimi formy komunikacji. Konflikt na linii Karl-rodzice jest tak przewidywalny i stereotypowy, że nie jest w stanie utrzymać naszego zainteresowania przez dłużej niż kwadrans. Bunt i gniew młodego chłopaka wydają się przede wszystkim banalne i irytujące. Gdy Karl wygłasza kolejną tyradę w duchu nastolatniego nietzscheanizmu dla ubogich nie czujemy ani szoku, ani fascynacji, tylko narastające znudzenie i zmęczenie.  Karl, po tym gdy rozpada się relacja z jego koleżanką z klasy i sąsiadką, Doro, wrzuca na swojego bloga wideo z nagraniem, pokazującym ich seks. Sprowadza to kłopoty nie tylko na niego, ale także na całą rodzinę – matka Doro jest wpływową lokalną polityczką, od jej decyzji zależy, czy ojciec Karla dostanie bardzo potrzebny jego firmie kontrakt. ""Lomo"" dotyka w tym wątku szeregu ważnych kwestii: tego, jak nowe media redefiniują granicę prywatności, jak wpływają na postrzeganie i doświadczanie seksualności (zwłaszcza przez nastolatków), przemocy seksualnej w sieci i ryzyka, jakie stwarza ona przede wszystkim dla kobiet. Niestety wszystkie te tematy zostają zaledwie zasygnalizowane, żadnego nie udaje się pogłębić, pokazać w prawdziwie interesujący poznawczo sposób.       Jonas Dassler,  Lucie Hollmann  Cine Plus Filmproduktion Część branżowej prasy, jak ""Variety"", chwaliło to, w jaki sposób reżyserka, Julia Langhof, oddaje przy pomocy środków formalnych doświadczenie zanurzenia we współczesnym internecie: z jego nadmiarem stymulujących bodźców, komunikacji i informacji. Nie przyłączę się do tych pochwał. ""Innowacje"" sprowadzają się głównie do tego, że na kadry nałożone są czasem screeny przedstawiające komentarze na blogu Karla, oraz na tym, że w ścieżce dźwiękowej słyszymy użytkowników bloga chłopaka, komentujących wrzucane przez niego treści. Naprawdę nie tak wygląda dziś doświadczenie internetu. Wypada zgodzić się z głosem niemieckiego magazynu ""Stern"", którego recenzent zauważył, że sieć i wszystkie jej interfejsy wyglądają w ""Lomo"", jakby pochodziły sprzed 10 lat. W filmie w ogóle nie ma współczesnych mediów społecznościowych, jakich faktycznie używają nastolatki w 2019 roku. Dzisiejszy interent wygląda po prostu inaczej niż w filmie, stwarza inną dynamikę społeczną i inne zagrożenia.  Ciekawiej od debiutu Langhof wszystkie omawiane w nim zagrożenia pokazują choćby amerykańskie ""desktopowe horrory"", takie jak seria ""Unfriended"" czy ""The Den"". W podobne klimaty film Langhof odpływa zresztą w ostatnim akcie. Niestety, wszystko się wtedy reżyserce rozchodzi – film przestaje działać jako realistyczny dramat z życia młodzieży i nie staje się gatunkową narracją czy alegorią zagrożeń niesionych przez technologię.  Jedyne, co w ""Lomo"" się broni, to obsada. Jonas Dassler (Karl) i Lucie Hollmann (Dora) mają wyrazistą ekranową charyzmę i gwiazdorski potencjał. Reżyserka nie potrafi jednak wykorzystać żadnych narzędzi, jakie ma w ręku: dobrych młodych aktorów, nośnego społecznie tematu, emocji, jakimi naładowany powinien być film o nastolatkach. Ostatecznie wychodzi jej film budzący obojętność, jeśli nie nudę, grzęznący w schematach i banałach. "
W domu innego (2019),5,"W 1946 roku przeszłość nie daje się łatwo zamieść pod dywan. Zarówno gdy mowa o zruinowanych miastach, jak i o osobistych tragediach po obu stronach upadającej barykady. Kiedy Rachael (Keira Knightley) przyjeżdża z Anglii do zbombardowanego przez aliantów Hamburga, którego odbudowę nadzoruje jej mąż, pułkownik Lewis (Jason Clarke), tysiące niemieckich ciał poszukiwanych pod gruzami niespecjalnie ją zajmują. Sama straciła syna. Gdy mąż ucieka w pracę, by w mundurze szerzyć pokój, Rachael spędza samotne godziny na dworze zarekwirowanym przez zwycięzców, za zgodą Lewisa zamieszkiwanym jednak przez dotychczasowych właścicieli – Stefana (niewykluczone, że zbrodniarza wojennego) i jego nastoletnią córkę.         Twentieth Century Fox Film Corporation Wojna dotknęła obie rodziny. Tu małżeństwo w żałobie nie jest zdolne znów się do siebie zbliżyć, tam niemiecki wdowiec żyje z sierotą jak pies z kotem. Jedno domostwo świadkować będzie dopełniającym się, dziwnie symetrycznym dramatom. Wojenne topory ponoć zakopano, lecz w melodramacie pole bitwy zmienia tylko skalę. Walutą są uczucia, do arsenału należą już nie bomby, ale protekcjonalne spojrzenie, wymowne milczenie i krzyk pełen goryczy. Początkowa wrogość skazanych na życie pod jednym dachem Rachael i Stefana zgodnie z prawidłami gatunku przemieni się w namiętność. Nietrudno o to w towarzystwie blond architekta o twarzy i ramionach Alexandra Skarsgarda. Skandynawski aktor przekonująco wciela zestaw romantycznych fantazji: niepocieszonego wdowca, kulturalnego inteligenta o fetyszyzowanych przez kamerę dłoniach drwala oraz na przemian brutalnego i czułego kochanka. Jeśli jednak za pole emocjonalnej rozgrywki uznać twarz Keiry Knightley, a z nieobliczalnych krzywizn jej mimiki spróbować wyczytać historię drgań wewnętrznych bohaterki, to ktoś tu chyba przeżył o kilka zawałów za dużo. Kreacja Knightley kojarzy się z jej najlepszą rolą – histeryczki Sabiny Spielrein z ""Niebezpiecznej metody"". Gwoli ścisłości: nie jest to komplement.  Etatowej gwieździe kostiumowych melodramatów zadania nie ułatwia scenariusz. Adaptacja powieści Rhidiana Brooka wyraźnie gubi literackie proporcje. Twórcy popełniają falstart w kluczowym momencie: nienawiść przyszłych kochanków zbyt prędko przemienia się w namiętność. Zrozumiałe w psychologicznym świetle uczucie nie ma filmowej mocy, by w oczach widza unieważnić dzielące bohaterów stereotypy i narodowe historie, których są przypadkowymi ofiarami. Przyjmowana na słowo miłość nie wydaje się zdolna choćby na chwilę załagodzić żalów i goryczy przepełniających biografie Rachael i Stefana. Zdjęcia Franza Lustiga świetnie akcentują ów – niestety wyłącznie fizyczny – wymiar pierwszoplanowej relacji, gdy w erotycznej scenie na nagie ciała padają białe kaskady popołudniowego światła. Chwilę później melodramatyczny kicz (sielankowe igraszki w negliżu z bitwą na śnieżki wśród leśnych polanek) spłyca kasandryczną symbolikę tego powojennego romansu. Dodajmy do tego rutyniarski wyciskacz łez z repertuaru leniwych filmowców, czyli ""Światło księżyca"" Debussy'ego –  grane na fortepianie przez jeszcze przed chwilą skonfliktowane ze sobą Rachael i córkę Stefana. Jeśli tak muzyka łagodzi obyczaje, to temu przesłaniu przeczy uczuciowa skleroza bohaterki, której mąż w momencie sielanki naraża życie w walce z ocalałymi nazistami.       Jason Clarke,  Keira Knightley  Twentieth Century Fox Film Corporation  To właśnie oszczędny (zarówno aktorsko, jak i scenariuszowo) profil drugoplanowego Lewisa okazuje się psychologicznie najciekawszym przypadkiem. Mężczyznę trawi żałoba, obita przez wojnę żołnierska psychika płata mu figla, przez co coraz bardziej oddala się od żony. Nie szuka przy tym sprawców tragedii. Nietrudno uwierzyć w szlachetność tego bohatera. Trudniej natomiast pogodzić się z ignorancją reżyserującego to ckliwe widowisko Jamesa Kenta (debiutującego przecież obfitszym materiałowo wojennym melodramatem, czyli ""Testamentem młodości""). W świecie Kenta kwestia winy Niemców pojawia się tylko mimochodem, ustępując miejsca złamanym sercom i tragediom prywatnych wspomnień. Straty wojny ograniczają się jedynie do tęsknego spojrzenia i miłosnego bezdechu. Innymi słowy cały historyczny kontekst jest niewolniczo podległy mikroperspektywie romansowego trójkąta. Motywacji obecnych na drugim planie nazistowskich terrorystów ze świecą szukać; poczucie winy i odpowiedzialność – jeśli w którejkolwiek postaci występują, to tylko naskórkowo. Wystarczająco zarysowane profile mają tu jedynie ofiary systemu, zwolnione z jakiejkolwiek winy – to strategia tyleż wygodna, co, paradoksalnie, bezduszna. Ważniejsze dla twórców jest sympatyzowanie z postaciami, niż niewygodne za i przeciw, których oszacowania domagałoby się ambitniejsze kino historyczne.   ""W domu innego"" zaczyna się od bombardowania, a kończy wśród połaci śnieżnego puchu. Metafora porywów serca, które nigdy nie trwają wiecznie? Być może. Tym większa szkoda, że twórców nie interesuje nic poza melodramatyczną kalką. "
Władcy przygód. Stąd do Oblivio (2019),4,"Plan Tomasza Szafrańskiego, scenarzysty i reżysera ""Władców przygód"", był prosty: zrobić taki film, jaki sam chciałby obejrzeć jako nastolatek. Niestety wychowany na kinie nowej przygody twórca zapomniał, że to, co fascynowało dzieciaki w latach 80. i 90. XX wieku, niekoniecznie pokrywa się z zainteresowaniami współczesnego młodego widza. I choć nie sposób odmówić autorowi ""Klubu Włóczykijów"" erudycji, trudno oprzeć się wrażeniu, że fabuła jego najnowszego dzieła jest jedynie pretekstem do odtworzenia scen z ulubionych filmów z dzieciństwa. Tym samym liczne nawiązania do hitów ery VHS zapewne wzbudzą większe uznanie wśród towarzyszących swym pociechom dorosłych niż u stanowiącej grupę docelową młodzieży. Oczywiście nie jest to wada, nie można jednak oczekiwać od dzieciaków, że poczują nostalgię za kinem, którego prawdopodobnie nie znają.        Weronika Kaczmarczyk,  Szymon Radzimierski  Polski Instytut Sztuki FilmowejPodkarpacki Regionalny Fundusz FilmowyCentrum Technologii AudiowizualnychKrakowskie Biuro FestiwaloweNew Wave Film Bo czy w czasach, gdy youtuberzy jawią się młodym ludziom jako najlepsi kumple, Marvel co roku wypuszcza superbohaterski blockbuster, a serwisy streamingowe oferują coraz to nowsze i fajniejsze seriale, ""E.T."", ""Goonies"" czy ""Bohater ostatniej akcji"" nie podzieliły aby losu piosenek, jakie Eddie (Maciej Makowski) nagrywał na kasety magnetofonowe? Niemniej historia trzyma dobre tempo, to, co miało być nieprzewidzianymi zwrotami akcji, rzeczywiście zaskakuje, a efekty specjalne nie robią wstydu – od strony technicznej nie ma się właściwie do czego przyczepić. Gorzej wypada scenariusz. Tomaszowi Szafrańskiemu nie udało się bowiem uniknąć kilku absurdów, w najlepszym wypadku pozostawiających widza z pytaniem ""Ale o co chodzi?"", a w najgorszym budzących wątpliwości natury moralnej. Matka bohatera chyba nie nauczyła go, by nie rozmawiał z nieznajomymi, bo Franek (Szymon Radzimierski) nie tylko łatwo nawiązuje znajomość z dziwnym facetem, który technicznie rzecz biorąc, wyszedł z gramofonu, ale jeszcze decyduje się go ukrywać w swoim pokoju (czy tylko mnie wydaje się to niepokojące?).   Być może wyjaśnienia tego działania należy szukać w back story chłopaka, który mimo upływu czasu nie umie się pogodzić ze śmiercią ojca. Ucieka w świat fantazji, rysując komiksy i konstruując machinę latającą, jakiej nie powstydziłby się sam Leonardo da Vinci. Przypadkowo poznana Izka (Weronika Kaczmarczyk) szybko staje się jego kompanką, pełniąc rolę pilotki. Podczas testowego przelotu bohaterowie otwierają portal do innego wymiaru, umożliwiając ucieczkę do naszego świata niejakiemu Eddiemu. Szybko okazuje się, że w pogoń za mężczyzną ruszyli agenci mający za zadanie zdeatomizować zbiega. Nie bacząc na ryzyko, dzielne dzieciaki decydują się mu pomóc. Wydarzenia, jakie staną się ich udziałem, pozwolą im poznać smak przygody, o jakiej do tej pory mogli jedynie marzyć, zaś Franek odnajdzie w niezwykłym przybyszu godnego następcę ukochanego taty.        Alicja Dąbrowska,  Maciej Makowski  Polski Instytut Sztuki FilmowejPodkarpacki Regionalny Fundusz FilmowyCentrum Technologii AudiowizualnychKrakowskie Biuro FestiwaloweNew Wave Film Problem w tym, że w więź, jaka nawiązuje się między młodym bohaterem a przebranym za Elvisa gościem z innego wymiaru, musimy uwierzyć na słowo. W scenariuszu brakuje bowiem scen, które w wiarygodny sposób pokazałyby rozwój ojcowsko-synowskiej relacji. Jak zauważa Franek, Eddie jest jak duże dziecko – trudno więc, aby ktoś tak naiwny i dosłownie odklejony od rzeczywistości miał przyjąć na swe barki odpowiedzialność związaną z wychowaniem (nawet nad wiek dojrzałego, ale wciąż) nastolatka. Znacznie lepiej poprowadzony został wątek przyjaźni rodzącej się między Izką a Frankiem. Młodzi aktorzy stanęli na wysokości zadania, tworząc postacie zniuansowane i po prostu budzące sympatię. Co więcej, widać, że plan filmowy jest dla nich przede wszystkim przygodą, a występ w filmie sprawiał im masę frajdy. Miejmy nadzieję, że wkrótce znów zobaczymy ich na wielkim ekranie. "
To my (2019),8,"Kiedy zjawiają się ubrane w czerwone kombinezony sobowtóry, grunt pod grozę jest już dobrze przygotowany. Wiemy, że sielski weekend nieopodal Santa Cruz przerodzi się w coś przerażającego; poznajemy stopniowo traumę Adelaide Wilson (Lupita Nyong'o) – żony i matki dwojga dzieci; domyślamy się, że samcze okrzyki jej męża (Winston Duke) nie przegonią napastników. Podpuszczani przez zwodniczą muzykę Michaela Abelsa (łączącą elegancki suspens Bernarda Herrmanna z ostrymi dźwiękami i chórami rodem z wczesnych utworów Krzysztofa Pendereckiego), czekamy na apokaliptyczną sieczkę. ""To my"" balansuje między znanym i niesamowitym; między czymś oswojonym i przerażająco dzikim – dostarczając przy tym działającą na trzewia rozrywkę przefiltrowaną przez niepokojące autorskie obsesje.        Evan Alex  Universal Pictures  Jordan Peele, na fali sukcesu ""Uciekaj!"", który przyniósł mu Oscara za najlepszy scenariusz oryginalny, powraca na terytorium horroru i społecznej satyry. ""To my"" ma szersze ambicje niż jego poprzedni film oraz większy wachlarz sposobów, na które próbuje nas przestraszyć. Klasyczny temat pojawiających się znikąd złowrogich bliźniaków, którzy są niesamowicie podobni do ""oryginałów"" (patrz chociażby: ""Inwazja porywaczy ciał""), Peele rozwinął po mistrzowsku. Jako krzywe zwierciadło głównych bohaterów sobowtóry przypominają wygłodniałe zmutowane zwierzęta albo odpadki z fabryki humanoidalnych robotów. Ich motoryka – wywołująca gęsią skórkę, nieprzewidywalna, oparta na dziwnych ruchach parodiujących ludzką anatomię – w połączeniu z wyrazistymi rekwizytami (pozłacane nożyczki i skórzane rękawiczki) wywołuje strach i wstręt, którego doświadczamy często na widok szybkobieżnych karaluchów lub pająków. Peele stawia przy tym na talent i warsztat aktorów, którzy wcielają się również w demoniczne alter ego swoich postaci. Ze zderzenia dwóch stylów i ekspresji aktorskich ""To my"" potrafi wykrzesać autentyczną grozę, którą zwielokrotnia błyskotliwa inscenizacja i zręczne wykorzystanie filmowanych przestrzeni.  Oba filmy Peele'a wpisują się w renesans niezależnego amerykańskiego horroru zapoczątkowany przez ""Coś za mną chodzi"" (2014) [person=1138011]D. R. Mitchella[/person] i ""Czarownicę: Bajką ludową z Nowej Anglii"" (2015) R. Eggersa. ""Uciekaj!"" było zaskakującą aktualizacją ""Zgadnij, kto przyjdzie na obiad"" (1967) Stanleya Kramera: odwiedziny czarnego chłopaka u rodziców jego białej dziewczyny przerodziły się w przyprawiony rasowymi kontekstami odcinek ""Strefy mroku"". W ""To my"" Peele znów otwarcie porywa się na tzw. opowieść o USA: sobowtór Adelaide, zapytana o to, kim jest ona i jej towarzysze, odpowiada tylko: ""Jesteśmy Amerykanami"". Chociaż wspomnienia niewolniczej przeszłości Afroamerykanów odgrywają w bogatym imaginarium Peele'a pewną rolę, tym razem odnosi się raczej do nierówności ekonomicznych, które od dziesiątek lat dzielą Stany Zjednoczone na pół. Słynny album fotografa Jacoba Riisa, ""Jak żyje druga połowa"" z 1890 roku, poświęcony najuboższym mieszkańcom Nowego Jorku, mógłby służyć za podtytuł filmu. Bezpośrednio przywołana zostaje też akcja Hands Across America z 1986 roku: kontrowersyjna zbiórka pieniędzy dla bezdomnych i głodujących obywateli USA. Obraz złączonych rękami, tworzących łańcuch ludzi z plakatu akcji jest w ""To my"" podstawową figurą wizualną.       Lupita Nyong'o  Universal Pictures  Socjologiczne dociekania Peele'a mogą być jednak nużące, a krytyka wyższej klasy średniej, żerującej na pracy innych, dosyć oczywista. Największą wartością horroru jest nieszablonowa wyobraźnia twórcy, z której ulepiony został przedziwny, a przy tym namacalny świat wyglądający jak pokój zabaw siedmioletniej córeczki szatana. Groźne maski, zabawki, narzędzia zbrodni, przemoc, dziecięce chóry, króliki biegające swobodnie po zapomnianych podziemiach wyłożonych białymi kaflami: senne i straszne obrazy mieszają się w upajającą całość, która jednocześnie chwyta za gardło i kusi złudnym ciepłem i łagodnością.  Pod względem wrażliwości na podprogowy surrealizm amerykańskiej codzienności Peele znajduje się obok takich mistrzów, jak George A. Romero i David Lynch. ""To my"" miejscami smakuje zresztą niczym familijna wersja ""Świtu żywych trupów"": obśmiewa sny o niepohamowanej konsumpcji i pokazuje szarych zjadaczy chleba ogarniętych krwiożerczą żądzą. Inna sprawa, że 40-letni reżyser ma chyba więcej samoświadomości niż wyżej wymienieni twórcy – i niekoniecznie jest to zaleta. Nie chodzi nawet o to, że Peele dorastał w czasach, w których remiks treści nabrał w popkulturze szalonego tempa; ani o to, że naszpikował ""To my"" tuzinami odniesień do innych dzieł, poczynając od pierwszego ujęcia, które jest bliźniaczo – nomen omen – podobne do otwarcia ""Climaxu"" Gaspara Noé i ukazuje telewizor otoczony kasetami VHS ze znanymi filmami (widzimy m.in. grzbiet ""Koszmaru z ulicy wiązów"" i ""C.H.U.D.""). Mam na myśli pewną nadgorliwość w strategii Peele'a, która każe mu tłumaczyć wszystkie tajemnice. Najpierw tworzy na ekranie piętrowe metafory i niedopowiedziany świat, by koniec końców skrupulatnie wyjaśnić, co się za tym wszystkim kryje.        Madison Curry  Universal Pictures  ""Uciekaj!"" i jego najnowszy horror to bardzo dobrze skrojone kino – może nawet zbyt dobrze. Jedyny niedosyt, jaki czuję po seansie ""To my"", wiąże się bowiem z przywiązaniem reżysera-scenarzysty do przyczynowo-skutkowej logiki widowiska. Wkładając wszystkie klocki w ich właściwe miejsca i racjonalizując niewytłumaczalne na pierwszy rzut oka zło, Peele marnuje szansę na stworzenie prawdziwie koszmarnego świata, któremu rzeczywiście brakowałoby piątej klepki i który mógłby śnić nam się po nocach."
"Ciemno, prawie noc (2019)",8,"""Ciemno, prawie noc"" jest filmem dziwnym, właściwie strasznym, więc aby uczynić tę recenzję ""pomocną"" (dla czytelników i algorytmów), spróbuję osadzić go w jakimś kontekście, podpierając się (przyznajmy, tanią) poetyką blurba. Otóż gdybym miała film Borysa Lankosza reklamować swoimi pierwszymi skojarzeniami – i gdyby ktokolwiek uznał taki zlepek za dostatecznie ponętny – opisałabym go jako przedziwną baśniową mutację z ""Pokotem"" i ""Akademią Pana Kleksa"" w krwiobiegu. Przykleiło mi się jeszcze do tego wszystkiego ""Leaving Neverland"" – ten czterogodzinny dokument o Michaelu Jacksonie, który wszystkim ostatnio spędza sen z powiek.   Mówiąc krótko – zostaliście ostrzeżeni.       Magdalena Cielecka,  Marcin Dorociński  Aurum FilmAdam Golec Fabularna rama jest znana, używana, ale nie – zużyta: ktoś (w tym przypadku Magdalena Cielecka) powraca do miejsca swojego traumatycznego dzieciństwa (w tym wypadku Wałbrzycha), by przeprowadzić śledztwo (zebrać materiał do reportażu) w sprawie kryminalnej (tajemnicy znikających dzieci). To poręczny schemat, który po pierwsze – pomaga budować wieloletnie intrygi, a po drugie – wprowadza bohatera idealnego, który jest jednocześnie z zewnątrz i z wewnątrz, outsidera z noirowym bagażem; to psychologiczny samograj, z którym zresztą wielu widzów błyskawicznie się może utożsamić. Połowa solidnych prowincjonalnych kryminałów wychodzi od takiego schematu, ale ""Ciemno, prawie noc"" nie jest zainteresowane solidnym kryminałem: z ostatnich tego typu opowieści filmowi najbliżej jest do zeszłorocznych ""Ostrych przedmiotów"", gdzie zagadka przechodzi w narracyjną delirkę upiornych, traumatycznych relacji z matką i siostrą. Magdalena i Borys Lankoszowie, biorąc na warsztat powieść Joanny Bator, nie tyle ją okroili, co skumulowali jej obsesje; chwilami film jest bliższy oniryczno-tabloidowej poetyce ""Roku królika"", późniejszej powieści tej autorki. (Aczkolwiek pamięć może mnie mylić; z pełnym rozmysłem nie powtórzyłam lektury ""Ciemno, prawie noc"", a czytałam tę książkę już kilka lat temu, mniej więcej wtedy, gdy zdobyła Nagrodę Nike; w telewizji leciał serial ""Dochodzenie"", ten druzgoczący sezon o, niespodzianka, seryjnym mordercy dzieci).  Z górami, lasami i wielkim zamkiem, podziemnym labiryntem, komnatą księżniczki i zagubionymi perłami, z poniemieckimi zapuszczonymi willami i sadami, z postaciami, które zmieniają tożsamość, imiona i narodowości, istotami cienia czy pogranicza, jak dobre Kociary i złe Kotojady, i dziećmi, które przepoczwarzają się w potwory – ""Ciemno, prawie noc"" staje się baśnią. Coś dziwnego dzieje się z kalendarzami (na teraźniejszość wskazują jedynie unijne tablice rejestracyjne i smartfony) i zegarami (bohaterka przyjeżdża do Wałbrzycha w środku nocy i przesypia w kurtce dzień, a może dni).  Dziennikarskie śledztwo nawiedza bieda, skrajne wykluczenie, najpierw domowa, a potem wojenna przemoc, gwałty wojenne, nazizm – jest tu ""wszystko"", w jednym kotle, ""koszmar polski"", kobiecy, romski, przesiedleńczy, w końcu dziecięcy. Dlatego chyba pomyślałam o ""Pokocie"", w którym też jest las i takie ""wszystko"", taki kocioł traum właśnie. ""Pokot"" zresztą – ta myśl za mną łazi i łazi, może przestanie, jak ją spiszę – byłby znacznie lepszym filmem, gdyby odważniej wybrał swoją baśniową konwencję, może nawet do granicy z filmem dziecięcym. W porażającym geście i ""Ciemno, prawie noc"" ku kinu dziecięcemu wyciąga mackę, by wykraść jeden jego z najpotężniejszych mitów – obsadzić Piotra Fronczewskiego w roli dyrektora miejscowego domu dziecka (!), który snuje opowieści najstraszniejsze. Tu ""baśniowość"" przestaje być gatunkiem, a staje się działaniem – naruszeniem najstarszej filmowej mitologii potężnego grona widzów, kiedy głos Pana Kleksa, czarodzieja postzagładowej, antyfaszystowskiej baśni, zostaje wybrany na narratora historii o ekstremalnej przemocy, dzieciach-mordercach i kazirodczej miłości. (""Problem w Polsce polega na tym, że nie ci mają dzieci, co trzeba"" – to przerażające zdanie słyszymy już w zwiastunie).       Magdalena Cielecka,  Nikola Karwowska  Aurum FilmAdam Golec Film trwa niby dwie godziny, ale tak, jakby trwał dziesięć; opowieść co rusz rozwidla się w retrospekcje, rozchodzi na boki, by potem zatoczyć pętlę; zagadka kryminalna rozpada się na kilka różnych wątków. Obsada mogłaby utrzymać cały serial, bo właściwie każdy epizod zostaje dograny, bez względu na to, czy trwa minut pięć (Konieczna, Buzek, Kolak, Ogrodnik, Gąsiorowska w duecie z popielniczką w kształcie gołej lalki Barbie), czy mniej (Hajewska-Krzysztofik). Przemoc i troska, dwie siły napędzające narrację, pączkują w nieoczekiwane strony, nie zawsze przeciwstawnie; za prawie każdą puentą kryje się kolejna historia, kolejna szkatułka, kolejna krzywda, jeszcze jedna dygresyjna pierś (tej akurat się nie spodziewałaś!), czasami – gest dobroci. A potem znowu krzywda.   Ten nadmiar, lepki, nieustępliwy, często seksualny, bliższy zainteresowania brukowców niż jakiegokolwiek innego medium – budzi pytanie o eksploatację. Czuję się w obowiązku uprzedzić, że ""Ciemno, prawie noc"" jest filmem trawionym obsesją pedofilii – i nie da się ukryć, że wchodzi na polskie ekrany, wyjątkowo rymując się z nagłówkami gazet (i symptomatycznymi wynikami zeszłorocznego polskiego box-office’u). Ale czy jest filmem eksploatacyjnym? I gdzie właściwie miałaby przebiegać granica pomiędzy filmem o Złu a filmem złym, kiedy i jak opowieść może zarazić się tym, co chciała jedynie poddać krytycznej refleksji? Ta granica pozostaje oczywiście płynna i zależna od wrażliwości widza – ale nie znaczy to, że w ogóle nie istnieje. Szukałabym jej w potencjale wzbudzania empatii; ""Ciemno, prawie noc"" wyszukuje delikatności w mroku z tą samą pieczołowitością, z jaką mutuje obrazy niesprawiedliwości. I raz tylko, ponieważ jest polski, wykazuje zrozumienie dla łamania praw dziecka. Wciąż żyjemy w krainie Kotojadów."
Dziewczyna (2018),7,"""Jesteś wzorem dla wielu osób"", mówi ojciec piętnastoletniej Lary. ""Nie chcę być wzorem, tylko dziewczyną"", mówi ona sama. ""Girl"" opowiada właśnie o tym procesie stawania się, przepoczwarzania, definiowania przed sobą i innymi. Urodzona w ciele chłopca bohaterka identyfikuje się bowiem jako osoba płci przeciwnej. A reżyser Lukas Dhont wciąż powraca do obrazu spoglądającej w lustro Lary, podkreślając to napięcie na linii tożsamości i ciała. Patrząc w swoje odbicie, zaglądamy przecież w – z braku lepszego słowa – duszę, ale też – po prostu – szacujemy naszą powierzchowność. Metafora w sam raz na film, który bada granice między płcią kulturową a biologiczną, między ""sex"" a ""gender"", między ""boy"" a ""girl"".        Victor Polster  Frakas ProductionsTopkapi FilmsMenuet Producties  Dhont ogniskuje te napięcia, skupiając się na jeszcze jednym marzeniu Lary: bohaterka chce bowiem zostać baletnicą. Genderowe teorie mówią o tym, że płeć jest nie tyle namacalną stałą, co ulotnym procesem: kulturowym i społecznym performansem. W ""Girl"" performans kina, performans płci i performans baletu idą zatem na zderzenie czołowe. Victor Polster – aktor płci męskiej – wciela się w przygotowującą się do kuracji hormonalnej dziewczynę, która z kolei uczy się odgrywać kobiecość w baletowej, przerysowanej formie. ""Girl"" pokazuje tym samym, jak rozpływają się granice między ""rolą"" a ""prawdą"". Lara stawiała przecież pierwsze kroki na świecie jeszcze jako chłopiec, tańczyć zaczęła dużo później niż jej koleżanki z sali prób, z punktu widzenia seksualnych i artystycznych norm ma więc ""zaległości"". Płeć, tak jak talent, kształtuje się bowiem w trakcie rozciągniętego w czasie działania.   Nieprzypadkowo Dhont rozpoczyna opowieść w momencie, gdy bohaterka zostaje przyjęta do nowej szkoły tańca. Reżyser zestawia tu proces zmiany płci z procesem baletowego treningu. Medycyna idzie ręka w rękę z baletową tresurą: z jednej strony mamy terror biologicznych definicji, leków i zabiegów, z drugiej – reżim formowania ciała według wyśrubowanych scenicznych standardów. Zbawienna moc – czy to sztuki lekarskiej, czy to Sztuki – nie przychodzi za darmo. Dhont wydobywa bezlitosny rytm egzystencji Lary, znaczonej kolejnymi sprawdzianami, w których dziewczyna musi udowadniać, że mieści się w określonych normach. Przygotowania do operacji zmiany płci są wymagające, podobnie jak rzeźbienie ciała baletnicy. To żmudny, frustrujący proces, potęgujący zniecierpliwienie dziewczyny nerwowo wyczekującej spełnienia, kompletności. Twórca podsuwa jednak pytanie, czy czyjakolwiek ""kompletność"" jest w ogóle osiągalna, mniejsza o to, czy podziela się przekonanie o performatywnym charakterze ""ja"" czy nie.       Victor Polster  Frakas ProductionsTopkapi FilmsMenuet Producties Wielką siłą filmu Dhonta jest bowiem to, że ""uziemia"" doświadczenie Lary. Pod fasadą teorii gender i baletowego spektaklu kipi przecież uniwersalna opowieść o dojrzewaniu, o próbie odpowiedzenia sobie na pytanie: kim jestem? Dylematy Lary to przecież dylematy każdego nastolatka, każdej nastolatki: niepewność swojego ciała i tożsamości, nieśmiałe eksperymenty z seksem i miłością, wybuchowa mieszanka młodzieńczego idealizmu, młodzieńczej bezkompromisowości i młodzieńczej wstydliwości. Polster niezwykle subtelnie odmalowuje wszystkie te sprzeczności na twarzy i w ciele Lary. Demonstracje jej siły oraz determinacji niepostrzeżenie przechodzą tu w nerwowy uśmiech, kurtuazyjne kiwnięcie głową, potulne spuszczenie wzroku czy kompulsywne zaczesanie włosów za ucho. Jakby emocjonalna stabilność dojrzewającej nastolatki była równie płynna co – nie przymierzając – płeć.     Dhont – zamiast propagować czy krytykować – stara się przede wszystkim zobaczyć i zrozumieć. ""Girl"" to opowieść o ""nagim"" cierpieniu, emocjonalnym i fizycznym, uchwyconym kamerą z ręki, w białym dziennym świetle, wśród białego szumu tła i eterycznych plam muzyki. Niby poetycko, ale surowo – tak, by widać było każdy gest, grymas, cień emocji Lary. Perspektywa reżysera przypomina postawę ojca bohaterki (Arieh Worthalter) – przychylnego i troskliwego, ale wiecznie zatroskanego, ważącego w głowie kolejne nierozstrzygalne dylematy. Ta ostrożność imponuje, nawet jeśli Dhont daje się w końcu porwać niezdrowemu impulsowi – nie wiem – sceptycyzmu czy melodramatyzmu.   Mimo to jeśli ktoś pokusi się, by spróbować wciągnąć ""Girl"" w jakąś polityczną wojenkę, ten nie znajdzie tu prostych rozstrzygnięć. Jest w filmie taka scena: przerwa w szkole tanecznej, uczniowie błaznują, dziewczyny ""kobieco"" twerkują, chłopcy ""po męsku"" prężą muskuły, Lara stoi z boku, pomiędzy, nie czując się ""sobą"" w żadnej z grup. ""One day I’ll grow up and be a beatiful woman"", chciałaby pewnie powtórzyć słowa piosenki Antony’ego. Problem w tym, że owo ""kiedyś"" nastąpi – cóż – kiedyś, żyć trzeba zaś w procesie, w ciągłym ""dziś"". A z tym utożsami się chyba każdy, niezależnie od płci. Czy też ""płci"".  "
Kapitan (2017),7,"""Kapitan"" jest jednym z tych obrazów, którym trudno uwierzyć, że opowiadają prawdziwą historię. Jednak jego główny bohater, Willi Herold, istniał naprawdę. Film pokazuje przerażające i fascynujące losy Herolda z ostatnich miesięcy II wojny światowej – zimy i wiosny 1945 roku. Herold, oddzielony w wojennym chaosie od swojej jednostki, jest podejrzewany o dezercję i ścigany jak zwierzyna przez polujące na zbiegłych żołnierzy niemieckie oddziały. Przypadkiem znajduje porzucony samochód z mundurem kapitana Luftwaffe. Zakłada go, by zwiększyć swoje szanse na przetrwanie końcówki wojny.        Max Hubacher  Filmgalerie 451EurimagesOpus FilmAlfama Films Herold odgrywa jednak swoją rolę kapitana aż za dobrze. Trochę przypadkowo bierze pod swoją komendę kolejnych żołnierzy i gromadzi coraz więcej władzy w chaosie zwijającego się frontu. Mundur zmienia go z ofiary w kata – sam staje się postrachem zbiegów z cofającej się armii Rzeszy, ściga i prześladuje ich jeszcze bezwzględniej, niż sam był jeszcze niedawno.  Nie od dziś wiemy z kina, jakie symboliczne znaczenie w Niemczech ma, a przynajmniej miał mundur. Podobną historię co film Roberta Schwentkego pokazuje przecież także oparty na faktach ""Kapitan z Köpenick"" (1956) Helmuta Käutnera. Opowiada on historię bezrobotnego szewca Friedricha Voigta. Voigt w 1906 roku kupił w berlińskim sklepie ze starzyzną mundur kapitana armii pruskiej. Podszywając się pod oficera, pojechał do podberlińskiego Köpenick, gdzie objął komendę na kilkoma żołnierzami, aresztował burmistrza miasteczka i zajął miejską kasę. Film Käutnera czytano jako alegorię nazizmu, krytykę pruskiego drylu, ślepego posłuszeństwa, kultu dla rangi i munduru, jakie w okresie hitlerowskim miały pchnąć Niemcy i świat ku przepaści.   W ""Kapitanie"" z 2017 roku diagnoza jest nieco inna. Film Schwentkego w swoim spojrzeniu na nazizm bliski jest takim historykom jak Timothy Snyder. Amerykański badacz stawia tezę, że nazizm wcale nie opierał się na ślepym posłuszeństwie prawu i biurokracji. Wręcz przeciwnie, nazistowscy przywódcy dla najbardziej zbrodniczych praktyk – takich jak Zagłada Żydów – celowo tworzyli stan próżni prawnej, w których działało zawsze kilka konkurujących ze sobą organizacji o niejasnym zakresie kompetencji. Część z nich podporządkowana raczej bezpośrednio NSDAP niż niemieckiemu państwu. Od kadr zarządzających tymi instytucjami oczekiwano nie ślepego posłuszeństwa, ale inicjatywy w realizowaniu celów – także niekonwencjonalnymi metodami.       Max Hubacher  Filmgalerie 451EurimagesOpus FilmAlfama Films W ""Kapitanie"" doskonale widzimy, jak ten mechanizm działa, zmieniając Harolda i jego ludzi w gorliwych katów. I to mimo tego że wszyscy wiedzą, że wojna jest już przegrana, reżim narodowosocjalistyczny musi upaść, a w zamian za wszystkie okrucieństwa i wojenne zbrodnie nie czeka w najbliższej przyszłości żadna nagroda. Twórcy celowo unikają pytania o to kiedy i czy w ogóle kiedykolwiek Willi i jego żołnierze naprawdę wierzą w to, co robią. Nie jest ważne, czy wewnętrznie naprawdę zmienili się z dezerterów i przypadkowych rabusiów w ostatnią redutę obrony III Rzeszy. Zbrodnicza ideologia nie potrzebuje wewnętrznego przekonania swoich wykonawców do tego, by działała.   Schwentke udanie łączy w ""Kapitanie"" konwencje, jakie teoretycznie nie miały się prawa złożyć w jedną całość. Mamy tu bowiem schematy kina holocaustowego, żołnierską opowieść łotrzykowską, surrealistyczną groteskę i polityczną alegorię. Reżyser przełącza się między tymi rejestrami, nie wytwarzając w widzach poczucia dysonansu. Świetną decyzją okazało się sfotografowanie filmu w czerni i bieli oraz zilustrowanie go bardzo współcześnie brzmiącą, mroczną, niepokojącą, ambientowo-industrialną muzyką.       Bernd Hölscher  Filmgalerie 451EurimagesOpus FilmAlfama Films Jednocześnie drażni mnie w ""Kapitanie"" jedna rzecz. Ofiarami nazizmu są tu wyłącznie Niemcy. Dezerterzy ścigani przez swoich dawnych towarzyszy broni, chłopi, których gospodarstwa łupią maruderzy, więźniowie obozu dla zbiegłych żołnierzy niemieckiej armii. Nazizm nie był tymczasem historią wewnątrzniemiecką. Nawet jeśli to, co widzimy na ekranie, tłumaczy jakoś biografia Herolda, to takie ujęcie niemieckiej historii III Rzeszy budzi opór i zgrzyt – zwłaszcza w Polsce. Perspektywa, w której znikają główne ofiary nazizmu, osłabia siłę wszystkich interesujących diagnoz, jakie ""Kapitan"" stawia na temat mechanizmów tamtego systemu. "
Kurier (2019),4,"Już go ubrali w smoking ""polskiego Jamesa Bonda"", a jednak filmowy Jan Nowak-Jeziorański ledwie wytrzymuje porównania z Hansem Klossem. Utwór Władysława Pasikowskiego opowiadający o jego drodze z Londynu do okupowanej Polski to letnie kino historyczne, w którym bohaterów z krwi i kości zastępują figury z patriotycznej czytanki, niezłe role giną pod nawałem scenariopisarskich banałów, a umiejętnie budowane napięcie rozładowane jest w fatalnych scenach akcji.         Bradley James,  Julie Engelbrecht  Bartosz Mrozowski  Legendarnego ""kuriera z Warszawy"" (Philippe Tłokiński) poznajemy w hotelowej restauracji, gdy staje w obronie czci szwedzkiej imigrantki Doris (Julie Engelbrecht). Chociaż nie wiedzie żywotu mnicha i nie odrzuca awansów kobiety, w jego sercu jest miejsce tylko na krwawiącą Polskę, a głowę zaprząta mu spotkanie z Winstonem Churchillem (brytyjski debiutant Michael Terry gra z takim wykopem, że Gary Oldman jak nic obleje się pąsem). Jako że alianci nie kwapią się, by pomóc czekającym na wieści powstańcom z Armii Krajowej, kurier porusza niebo i ziemię, by jego misja powrotu do Polski zakończyła się sukcesem. Łatwo nie jest: na trop Jeziorańskiego wpadają nazistowscy szpiedzy, stacjonujący na Wyspach oficerowie Wojska Polskiego umywają ręce, zaś w jednej z lepszych, humorystycznych scen dzielny kurier ma nawet problem z jazdą na rowerze. Na papierze wszystko to brzmi ekscytująco. Na ekranie utrzymane jest w temperaturze pokojowej.   Na polu bitwy unosi się zapach prochu, w kinie czuć głównie naftalinę. Sceny narad, odpraw i kluczowych dla losów wojny rozmów to zwykle inscenizacje rodem z teatru telewizji, w których kilka osób debatuje w zalanych bladym światłem pokojach. Pościgi, strzelaniny, zrzuty spadochronowe oraz powietrzne walki to zazwyczaj połączenie komputerowej animacji, zdjęć w plenerze i tzw. ""analogowej"" magii. Zapewniam jednak, że twórcy kolejnej części ""Mission: Impossible"" nie rzucą się do przerabiania storyboardów, widząc Jana Nowaka-Jeziorańskiego wyskakującego z samolotu i krzyczącego ""łaaaaa!"". Ilustrująca cały ten wojenno-szpiegowski ""spektakl"" forma jest tu bardzo umowna i – jako jeden z niewielu elementów filmu – wymaga od nas sporo wyobraźni.        Philippe Tłokiński  Bartosz Mrozowski Sportretowanie bohatera jako moralnego drogowskazu przyniosłoby zapewne lepszy rezultat, gdyby narracyjna maszyna pracowała tak dobrze, jak chociażby w ""Jacku Strongu"" – filmie z jasno zarysowanym konfliktem, wyrazistymi bohaterami oraz zrozumiałym kontekstem psychologicznym. Philippe Tłokiński (""Noc Walpurgi"") gra Jeziorańskiego z harcerską szczerością i ani przez chwilę nie powątpiewamy, że od jego misji zależą losy Powstania Warszawskiego. Problem w tym, że nie da się o nim powiedzieć wiele więcej – to nie człowiek, ale chodzący zbiór bogoojczyźnianych cnót. W obliczu rzeczonego faktu nawet scena dołączenia do powstańczej walki wydaje się fabularnym paradoksem: jednocześnie oczywista i niezrozumiała; sprawdzająca się jako symbol, lecz niepracująca na emocjonalnym poziomie. Nie chcę powtarzać banału, że postać tego formatu zasługiwała na lepszy film. Ale na Jana! Mówimy o facecie, który w niemieckim mundurze kolportował po ulicach Warszawy akowskie broszury, uciekał Niemcom i Sowietom w sytuacjach bez wyjścia i wraz z Janem Karskim poinformował Zachód o powstaniu w getcie warszawskim.  W interpretacji Tłokińskiego jest sporo wdzięku i autentyczności – nawet pomimo faktu, że scenarzyści ustawicznie podkładają mu nogę. Dobry jest też drugi plan, na którym brylują Patrycja Volny w emocjonalnie wychłodzonej roli łączniczki Marysi, a także doskonale czująca się w butach femme fatale Engelbrecht. Bywa, że Pasikowski zręcznie przełamuje dramatyczną scenę humorem, co nadaje filmowi zaskakującej lekkości. Wreszcie, ""Kurier"" potrafi chwycić za gardło, zwłaszcza w kulminacyjnym akcie, gdy atmosfera wyścigu z czasem staje się coraz gęstsza. Wydaje mi się jednak, że w czasach, w których polscy filmowcy nie muszą czuć się dziećmi gorszego Boga, to trochę za mało. Pomniki stawia się nie tylko po to, by ocalić pamięć, ale też po to, by – najzwyczajniej w świecie – zrobić wrażenie.  "
"Przepraszam, że przeszkadzam (2018)",7,"Różnych rzeczy można się spodziewać po filmie, którego bohater pracuje jako telemarketer, ale na pewno nie tego, co dzieje się w ""Przepraszam, że przeszkadzam"". Jeśli więc planowaliście potraktować debiut Bootsa Rileya w podobny sposób jak konsultantów oferujących Wam zdrowie, prestiż i nową jakość życia pod postacią garnków ze stali nierdzewnej i hipoalergicznych kołder, lepiej zmieńcie swoje nastawienie i zgódźcie się przynajmniej wysłuchać jego propozycji. Wszystko wskazuje bowiem na to, że ambicją reżysera i autora scenariusza było stworzenie nowego ""Podziemnego kręgu"", który przy odrobinie szczęścia mógłby się stać dziełem formacyjnym dla pokolenia millenialsów. Dla współczesnych 20- i 30-latków, w tym chodzących jak koń w kieracie pracowników korporacji, głos nawołującego do anarchii Tylera Durdena (Brad Pitt) nie jest dziś tak atrakcyjny, jak mógł się wydawać zblazowanym japiszonom pod koniec XX wieku. Wiadomo, że nonkonformizm jest w cenie, ale czy zamiast wysadzać w powietrze skandynawskie meble, nie lepiej żyć wygodnie, czerpiąc wymierne zyski ze swojej pracy?        Lakeith Stanfield  Cinereach Wizja uczciwej pracy i godnych wynagrodzeń jest oczywiście pokrzepiająca, jak jednak wiemy, w praktyce wychodzi różnie. Kapitalizm nie przewiduje bowiem równości w obdzielaniu jednostek pieniądzem – kiedy nieliczna mniejszość cieszy się dobrobytem, liczniejsza większość musi jakoś wiązać koniec z końcem. Historia błyskotliwej kariery Cassiusa ""Casha"" Greena (Lakeith Stanfield) służy więc Bootsowi Rileyowi za pretekst do krytyki gospodarki wolnorynkowej i społeczeństwa konsumpcyjnego. Choć mogłoby się wydawać, że z racji nazwiska (""cash green"" to w wolnym tłumaczeniu ""zielona forsa"") bohater powinien opływać w luksusy, w punkcie wyjścia poznajemy go jako biedaka pomieszkującego z dziewczyną, ekscentryczną artystką Detroit (Tessa Thompson), w wynajmowanym od wuja garażu. Niestety rodzinnymi uczuciami nie da się spłacić kredytu hipotecznego, dlatego pewnego dnia bohater staje przed wyborem: albo zapłaci zaległy czynsz, albo może szukać innego lokum. Postawiony pod ścianą Cassius za radą przyjaciela zatrudnia się jako telemarketer w firmie o wiele obiecującej nazwie RegalView.   Początki okazują się wprawdzie trudne, jednak już wkrótce Cassius wyrasta na czarnego konia zespołu. Wszystko za sprawą jednego dziwnego triku, jaki pokazuje mu kolega po fachu. Otóż dzwoniąc do klienta, należy używać swojego ""białego głosu"": osoba znajdująca się po drugiej stronie linii nie może wyczuć twojej desperacji; najlepiej, by nie traktowała cię jak natrętnego naganiacza, lecz przyjaciela, który z dobrego serca troszczy się o jej szczęście. Biały głos Cassiusa (dubbing Davida Crossa) okazuje się tak skuteczny, że bohater szybko awansuje do elitarnej jednostki Power Callerów, a następnie wzbudza zainteresowanie prezesa WorryFree, spółki o jeszcze więcej obiecującej nazwie, potężnego Steve'a Lifta (Armie Hammer). Kiedy składa mu on intratną, lecz wymagającą niebagatelnych wyrzeczeń propozycję, bohater musi zdecydować, co liczy się dla niego bardziej: fortuna, dzięki której do końca życia nie będzie musiał się martwić o tak przyziemne sprawy jak dach nad głową, czy możliwość spojrzenia w lustro bez wstydu i przerażenia.        Lakeith Stanfield,  Tessa Thompson  Cinereach I choć Boots Riley, znany do tej pory głównie jako raper, ale też aktywista o socjalistycznych poglądach, przedstawia swoje racje z subtelnością armii czerwonej, warto dać jego filmowi szansę. Niezależnie od tego, czy zgadzamy się z reprezentowanymi przez niego przekonaniami czy nie, ""Przepraszam, że przeszkadzam"" jest jedną z najbardziej oryginalnych i zaskakujących produkcji ostatnich lat. Teledyskowy montaż i tłusty beat uprzyjemniają seans, a poza rozważaniami o walce klas znajdzie się też kilka celnych obserwacji dotyczących sztuki i mediów (jak choćby scena, w której bohater rapuje lub jego występ w popularnym telewizyjnym show). Mimo mieszanych uczuć, jakie żywię do tak nachalnej promocji swojej wizji świata, ostateczny rachunek wychodzi na plus. Gdyby Słońce miało nagle eksplodować, zmiatając naszą planetę z powierzchni wszechświata, nie żałowałabym, że ostatnim filmem, jaki widziałam, jest ""Przepraszam, że przeszkadzam"".  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Próba (2018),3,"Choć horrory skupiają się zazwyczaj na ostrych przedmiotach penetrujących ludzkie ciała, to źródłem prawdziwej grozy jest w nich najczęściej społeczeństwo. Mało który gatunek filmowy tak wdzięcznie nadaje się do socjologizowania, psychoanalizowania i generalnej krytyki publicznego status quo. Nóż w brzuchu to przecież tylko rekwizyt, narzędzie, którym ktoś daje upust traumie socjalizacji. Weźmy taką ""Próbę"" Daniela Robbinsa: na pierwszym planie mamy znęcających się nad sobą studentów, krew, wymiociny i flaki, ale w tle majaczy ponura refleksja nad realiami, które mogą degenerować się w taki właśnie spektakl grozy. Refleksja jak najbardziej szlachetna, niestety w tym przypadku zaszlachtowana przez sam spektakl, niezbyt zresztą wdzięczny. Próba nieudana.  Na tapecie są tym razem okrutne rytuały przejścia praktykowane na amerykańskich uniwersytetach. W Polsce znamy je głównie z kina, gdzie zazwyczaj przypominają coś między dziką imprezą a wojskową ""falą"": oto grupa protekcjonalnych osiłków rekrutuje jakichś nieszczęśników do swojego ""bractwa"", organizując eliminacje, w których chodzi o to, by jak najskuteczniej kogoś upokorzyć. W ""Próbie"" rolę prowadzonych na rzeź owieczek gra trzech pierwszoroczniaków: Justin, Ethan i David. Chłopaki chodzą od bractwa do bractwa, całując klamkę za klamką i odbijając się od kolejnych drzwi – za chudzi, za grubi, za dziwni na to, by dostąpić zaszczytu imprezowania ze starszymi byczkami i ich laskami. Kiedy więc znienacka objawia się urodziwe dziewczę, by zaprosić ich na libację w imponującej willi na odludziu, walą jak w dym.   Dobrze wiemy, dokąd to prowadzi i w sumie nie byłoby w tym nic złego, gdybyśmy tylko mogli uwierzyć w naiwność naszych biednych nerdów. Kiedy bohater horroru wchodzi do ostatniego domu po lewej, widz musi przecież iść razem z nim, skłonny co najmniej zignorować świadomość, że mamy tu wypadek czekający, żeby się wydarzyć. Robbins spędza dobre pół godziny filmu, opisując nam żałosne położenie bohaterów, ale i tak nie udaje mu się uwiarygodnić decyzji chłopaków. Nie powiem, ten pierwszy, obyczajowy segment ""Próby"" jest i tak najwdzięczniejszy: bohaterowie są nakreśleni prostymi kreskami, ale autentyczni, żywi. Wciąż jednak wątpię, że mogli być zdesperowani na tyle, by nie zauważyć szczerzących się na ich widok złych wilków. Co gorsza, kiedy już rusza karuzela krwawych atrakcji, chłopcy pozostają pasywni, godzą się na wszystko, po owczemu milczą. Idą w zaparte nawet wtedy, gdy obrzędy inicjacyjne robią się bardzo, bardzo inwazyjne. Może to miał być ten społeczny komentarz: krytyka uniwersyteckiej hierarchii władzy, którą ci na dole drabiny potulnie akceptują, bo nie mają innego wyjścia. Cóż jednak z tego.   Gdzie tu konflikt, gdzie napięcie? Przez pół filmu oglądamy zadufanych w sobie dupków znęcających się nad potulnymi wrażliwcami. Nuda i banał: łatwo jest gardzić rozpieszczonymi gnojkami z psychopatycznymi ciągotami, łatwo współczuć dręczonym przez nich sympatycznym normalsom – za łatwo. Burżuazja gnoi tu nerdoproletariat, ale zamiast ekranowej walki klas mamy ekranową masakrę jednej klasy przez drugą – a to nie broni się jako spektakl. Napastnicy powołują się na spartańskie tradycje, wynoszą na piedestał szczury, które zniosą wszystko; brnąc do celu, prześcigają się w kolejnych aktach okrucieństwa – ale iskry w tym za grosz. Brak nawet czystej katartycznej frajdy obcowania z przemocą, bo nie ma też reżyserskiej inwencji w inscenizowaniu masakry. Trochę psychicznych gierek, trochę ganiania się korytarzami, dużo siedzenia w zamkniętych pomieszczeniach. Jest też etatowy twist, który ""stawia wszystko na głowie"", nic w zasadzie nie zmieniając. Rutyna: trudno nawet się przejąć, kto kogo i kiedy, bo postacie zlewają się w potok ciał, raz dźgających, raz dźganych. Widz pasywny zostanie pewnie do końca, widz aktywny uzna może, że są lepsze rzeczy na tym świecie. Jak dla mnie, nie pomyli się. "
Przemytnik (2018),7,"Niech będą błogosławione kartele! Zaprawdę są ostatnią deską ratunku dla pokrzywdzonych i porzuconych przez państwo. Gdy banki, urząd skarbowy odbierają ostatni grosz, wyrzucają ludzi na bruk i traktują ich jak śmieci, kartele wyciągają pomocną dłoń. Owszem, one też nie szanują pokrzywdzonych, ale przynajmniej dają żywą gotówkę, która zmienia wszystko.       Clint Eastwood  Warner Bros. Entertainment Inc. Kiedy spotykamy Earla Stone'a (Clint Eastwood) po raz pierwszy, jest duszą towarzystwa i gwiazdą hermetycznego światka hodowców kwiatów ozdobnych. Roślinom poświęcił całe swoje życie, złożył w ofierze nawet własną rodzinę. Ale w jego oczach było warto: miał pieniądze, szacunek i sławę (nawet jeśli tę ostatnią w bardzo małym gronie). Cięcie. Kilka lat później. Earl jest nikim. Jego biznes upadł. Dom przejął bank. Rodzina, poza wnuczką, nie odzywa się do niego. I wtedy pojawia się dar z niebios: grupa Meksykanów chce, by przewiózł paczkę z punktu A do punktu B. Earl w mgnieniu oka zarabia więcej pieniędzy, niż miał w ręce przez ostatni rok. To, co miało być jednorazową fuchą, wkrótce staje się jego pełnoetatowym zadaniem. Każdy kolejny transport przynosi mu więcej pieniędzy, dzięki którym może pomóc wnuczce, kumplom i znów stać się poważanym, wielbionym członkiem społeczności.  Choć nie wszystko, co związane z przestępczą działalnością, zostało pokazane w ""Przemytniku"" w sposób pozytywny, to jednak wyraźnie wyczuwany jest lekki ton i dystans reżysera. Film Eastwooda przypomina pod tym względem takie produkcje, jak ""Rekiny wojny"" czy ""Barry Seal: Król przemytu"". Różni się od nich jedynie intensywnością. ""Przemytnik"" nie jest tak rozhisteryzowany, głośny i efekciarski. Eastwood opowiada historię Earla lekko, ale spokojnie. Pojawiają się różne zabawne gadżety (jak choćby pozłacana broń ludzi kartelowego bossa), ale zdają się pełnić funkcję ornamentów.       Clint Eastwood  Warner Bros. Entertainment Inc. Dzieje się tak po części dlatego, że równolegle do wątku przemytniczego rozwijana jest historia starca mającego ostatnią okazję, by odzyskać rodzinę. Ta część filmu wymagała intymności i wyciszenia, ponieważ poruszane są wątki wieloletniego cierpienia i żałoby. Eastwood z wielką wprawą łączy obie historie w całość o spójnej tonacji emocjonalnej.  ""Przemytnik"" nie jest z całą pewnością kinem wielkim, ale i tak zaskakuje. Eastwood potrafi i wzruszyć, i rozśmieszyć. Sięga po sprawdzone przez siebie pomysły na konstrukcje bohaterów (Earl mógłby być bratem Walta z ""Gran Torino""). Bez skrupułów ignoruje moralne implikacje zachowań protagonisty. Nie boi się ckliwości i naiwności, wierząc, że sympatyczne postacie z ciekawie pokazanymi interakcjami zneutralizują wszelkie negatywne skutki przesadnych uproszczeń. I ma rację. Bradley Cooper jako agent DEA, Andy Garcia wcielający się w przestępczego bossa, Ignacio Serricchio grający jednego z kartelowych żołnierzy czy Dianne Wiest w roli żony sprawiają, że całość zyskuje urok i pozostawia po sobie przyjemne wrażenie.  Przede wszystkim jednak siłą ""Przemytnika"" jest sam Clint Eastwood. Earl nie jest w żadnej mierze wybitną kreacją. Ale sama jego obecność na ekranie uświadamia, jak bardzo tęsknimy za Eastwoodem-aktorem i nie jesteśmy gotowi na pożegnanie się z nim. To zaś doskonale wpisuje się w nostalgiczny ton finału ""Przemytnika"". I stanowi godne pożegnanie się gwiazdora z fanami jego twórczości. Pozostaje trzymać kciuki, że jego najnowszy film nie będzie ostatni."
Monument (2018),8,"Ani anioł, ani szamanka. Wyprostowana jak struna, w dopasowanym fraku, Dorota Łukasiewicz-Kwietniewska w roli cynicznej menadżerki hotelu rozdaje cięgi jak rasowa dominatrix. Dla nowych praktykantów przygotowała identyczne plakietki z imionami – wszyscy kolesie dostają Pawła, wszystkie panny Anię. ""A to – rzuca na koniec w kierunku przerażonej grupy – to jest taki mój wewnętrzny żart"". I nie ma już żadnych wątpliwości, złamasy – to Jagoda Szelc wykłada siebie i swoją filozofię twórczą. Obraz to bebechy wyrwane z brzucha i rozrzucone po pokoju. Czasami ułożą się w śmiesznego kotka, częściej pozostaną abstrakcją, niepokojącą i pozbawioną logicznych konturów. To, co teraz gnije na zewnątrz, w środku mogło działać jak piękna i funkcjonalna maszyna. Plwajmy jednak na to, bo najbardziej liczy się brutalny akt wydobycia z podświadomości – once and forever.         Państwowa Wyższa Szkoła Filmowa, Telewizyjna i Teatralna (PWSFTviT) Można takiej postawy serdecznie nie znosić i nazywać ją artystowską. Jeśli jednak Szelc byłaby gorączką, a ja termometrem, to możecie już łapać za szuflę i zmiatać moje potłuczone szczątki z podłogi. Nic nie poradzę, że czuję z reżyserską emocjonalne pokrewieństwo – jej obsesje wyglądają na moje obsesje, myślenie o kinie jako tajemnicy i rytuale to moje pierwsze filmowe zakochania, nawet grozę – metafizyczną, gęstą i niedookreśloną – definiujemy podobnie. Autorski projekt Szelc  – czyli póki co raptem dwa filmy – wygląda tak, jakby powstawał z zamiarem palenia, a nie budowania mostów. Przynosi na tyle potężną dawkę subiektywności, że niektórych – dobre to i sprawiedliwe – może odpychać jego estetyczny i afektywny determinizm. Jednak wyrazistość, która krzyczy i wyznacza miejsce w szeregu, składa się w tym konkretnym przypadku na zalążek wielkiego talentu. Daj Szelc kawałek drewna, a zamieni go w diament – na razie brzmi to jak wróżenie z fusów. Na razie.   Bo czym innym jest ""Monument"", jeśli nie metodycznym szlifowaniem twardej i nieociosanej materii? Nawet filmowy tytuł-metafora sugeruje takie odczytanie. Wszystkie niedociągnięcia – choćby długość poszczególnych epizodów – zdają się brać nie tyle z reżyserskiej nonszalancji Szelc, co z zadań, jakie od początku stawiano przed ""Monumentem"". To tak zwany dyplom filmowy Wydziału Aktorskiego łódzkiej ""Filmówki"", inicjatywa dająca studentom czwartego roku możliwość sprawdzenia własnych umiejętności w pełnometrażowym filmie fabularnym. Z budżetem, dodajmy, co najwyżej symbolicznym (nawet w polskich warunkach 100 tysięcy złotych na prawie dwugodzinny metraż to jałmużna). Szelc, sama świeżo upieczona absolwentka szkoły, a jednocześnie już głośna i uznana debiutantka, była dla studentów wyborem w dużym stopniu naturalnym. Wniosła do filmu mocny autorski pazur, nadrealistyczną estetykę i metodę pracy polegającą na ""wybebeszaniu"" tego, co podświadome, trzewiowe, osadzone w atawistycznych lękach i pragnieniach. Każdy i każda z dwudziestoosobowego zespołu dostał i dostała szansę zaprezentowania własnych umiejętności aktorskich. Szarpana, mocno epizodyczna struktura filmu jest konsekwencją przyjętej taktyki, ale również wziernikiem w zespołowy, ""plemienny"" stosunek Szelc do aktorów postrzeganych jako równorzędne podmioty twórcze, a nie glina do urobienia.    Ostateczny efekt ""dyplomowego eksperymentu"" jest więc co najmniej intrygujący, naznaczony nieusuwalną autorską sygnaturą, acz – paradoksalnie – dość tradycyjny w swoich podstawowych założeniach. Szelc moment zakończenia edukacji traktuje w kategoriach kulturowego rytuału przejścia, zawieszenia między pozorną beztroską studiów a emocjonalnym szokiem dorosłości. Monumentalna bryła hotelu i jego chaotyczne otoczenie to typowe przestrzenie liminalne, rozciągające się w niepokojącym bezczasie, na granicy snu i jawy. Studenci wchodzą w role stażystów, między których demoniczna nadzorczyni rozdziela różne, czasami zupełnie przypadkowe i bezsensowne zadania. Niektórzy trafiają do obskurnej pralni albo siadają przy kubłach z kuchennymi obierakami w dłoniach, inni obsługują wesela i zmieniają pościel w pokojach hotelowych, jeszcze inni czyszczą ogromny betonowy postument w parku okalającym budynek. Po kryjomu kurzą fajki i opowiadają historie z dzieciństwa, czasami kroją ludzkie mięso, myszkują po zatęchłych piwnicach i donoszą na siebie nawzajem. Szwy realizmu puszczają kadr po kadrze i scena po scenie, z żelazną konsekwencją, oswajając nas z niepokojącym, bluźnierczym naddatkiem ""Monumentu"", z tajemniczym wibrowaniem samej materii filmowej. O co tu chodzi, kim są naprawdę ci ludzie, czym jest hotel? To autotematyzm, misterium, horror czy labirynt bez wyjścia? A może puszczanie oka? Wszystko naraz? Albo w ogóle nic?        Państwowa Wyższa Szkoła Filmowa, Telewizyjna i Teatralna (PWSFTviT)          Państwowa Wyższa Szkoła Filmowa, Telewizyjna i Teatralna (PWSFTviT)          Państwowa Wyższa Szkoła Filmowa, Telewizyjna i Teatralna (PWSFTviT) Czy warto w takim razie grać w grę, która powstała w pierwszej kolejności dla samego grania – aktorów i reżyserki? Bez wątpienia. Bo chociaż ""Monument"" od biedy da się uznać za dzieło pretensjonalne i wyrachowane, to jest to pretensjonalność ze wszech miar uzasadniona, a nawet więcej – pożądana. Pretensje do dyplomu – nikt tego nie ukrywa – są głównym celem, zasadą i determinantą formy. Jeśli dodamy do tego wysoką jakość języka filmowego wypracowanego przez Szelc, jej obsesję na punkcie mroku, grozy, psychoanalizy i nieuświadamianych afektów, genialną przenikliwość i cierpki stosunek do wszelkich obyczajowych tabu, wyjdzie nam materiał zwiastujący przyszłe dobro narodowe. Zwyczajnie wstyd tego nie znać, nawet jeśli skurcze w bebechach podpowiadają nam, że to absolutnie nie nasza wrażliwość. A że forma hermetyczna? Cóż, jest to ten rodzaj kina, które bardziej się odczuwa, niż ogląda. Sama Szelc zachęca widzów do korzystania z intuicji i to właśnie za tą rekomendacją radziłbym podążać. W ciemno, po omacku poszukać własnej rysy na monumencie. Nie dla łatwego sensu, ale tak po prostu. Bezinteresownie. "
High Life (2018),8,"Postawmy sprawę jasno – ""High Life"" nie będzie Waszym ulubionym filmem o podróżach kosmicznych. Kiedy pierwszy seans przyprawiał mnie o ciarki i ekspediował w stronę narkotycznej Wenus i ujaranego Jowisza, współtowarzysze z kinowej sali tłumnie cisnęli się do wyjścia, płacząc, że ""przecież te papierowe skafandry nie mogłyby wytrzymać w warunkach próżni"". Prawda, nie wytrzymałyby ani sekundy. Ale też próżnia wcale nie jest elementem mise-en-scene ""High Life"". Realizm zamknął się tutaj w najciemniejszym kącie najdalszej ładowni i na wszelki wypadek schował do kieszeni ostrą amunicję.       Robert Pattinson  BFI Film FundZweites Deutsches Fernsehen (ZDF)MadantsAlcatraz FilmsCanal+Andrew Lauren Productions (ALP)Ciné+arte France CinémaPandora Filmproduktion W filmie Claire Denis przestrzeń statku kosmicznego jest cudownie nierzeczywista, umowna, wykrojona z pleksi, szkła i tworzyw, które raz wyglądają na twarde i wytrzymałe, innym razem dosłownie gąbczeją i miękną w oczach. Scenografia i sposób jej wizualnego zakomponowania – światła zmieniające się od miłosnej czerwieni przez hangarowe żółcie aż po laboratoryjne błękity – to tak samo integralna część wizji francuskiej reżyserski, jak – powiedzmy – łaciata derka uszyta z niepasujących do siebie aktorów: Robert Pattinson z Juliette Binoche, Mia Goth z Agatą Buzek, Andre Benjamin z Larsem Eidingerem. Te ""ludzkie śmieci"" – mordercy, ćpunki, złodzieje i psychopatki – dostają niepowtarzalną szansę na odkupienie własnych grzechów. Zamiast celi i dożywotniego wyroku, puszka statku kosmicznego i heroiczna misja – dolecieć do czarnej dziury i zbadać jej możliwości energetyczne. Wycieczka, jak się domyślamy, raczej w jedną stroną, a przy tym w roli podwójnego agenta Dobra Ludzkości: recykling społeczny idzie ręka w rękę z eksperymentem naukowy. Przyszłość rysuje się w bardzo utylitarnych barwach.   Jest więc ""High Life"" bez dwóch zdań filmem sklejonym z fantastyczno-naukowej bazy: bogata korporacja plus wyczerpujące się ziemskie zasoby plus niewolnicza siła robocza równa się czarna dziura. Ale jest to również s-f w takim samym stopniu, w jakim były nim ""Stalker"" i ""Solaris"" Andrieja Tarkowskiego. Denis nie interesuje logiczne łączenie punkcików na mapie, lecz sam akt podróżowania – lot ku granicom człowieczeństwa, w stronę poznawczych rubieży, w ekstrema zmieniające stan skupienia ludzkich tkanek i sposoby postrzegania rzeczywistości. Miejscem dojścia nie jest jednak – jak u Tarkowskiego – wstrzemięźliwa duchowość, humanizm i filozofia, ale kosmiczny orgazm, eksplozja wywoływana wielokrotnym przekroczeniem tabu, filmowego słowa-klucza, które Pattinson wypowiada już w pierwszych minutach z mieszaniną powagi i infantylnej poufałości. Intymność, cielesność, ukryte żądze i traumę rozmnażania członkowie misji przeżywają za sprawą demiurgicznej dr Dibs (Juliette Binoche), dzieciobójczyni testującej na załodze różne formy medycznej inseminacji.        André Benjamin,  Agata Buzek  BFI Film FundZweites Deutsches Fernsehen (ZDF)MadantsAlcatraz FilmsCanal+Andrew Lauren Productions (ALP)Ciné+arte France CinémaPandora Filmproduktion         Robert Pattinson,  Jessie Ross  BFI Film FundZweites Deutsches Fernsehen (ZDF)MadantsAlcatraz FilmsCanal+Andrew Lauren Productions (ALP)Ciné+arte France CinémaPandora Filmproduktion         Robert Pattinson,  Jessie Ross  BFI Film FundZweites Deutsches Fernsehen (ZDF)MadantsAlcatraz FilmsCanal+Andrew Lauren Productions (ALP)Ciné+arte France CinémaPandora Filmproduktion Testującej, dodajmy, z grymasem rozkoszy na ustach, jakby uprawiała magię za pomocą końskiej strzykawki i stołu ze skórzanymi pasami. Podobna rozkosz tężeje w formę mrocznego, satanistycznego ubóstwienia, kiedy Dibs – w jednej z najbardziej hipnotyzujących scen erotycznych, jakie zdarzyło mi się oglądać w kinie – ujeżdża ogromne metalowe dildo, a mięśnie na jej plecach bawią się w wojnę podjazdową z bliznami na brzuchu i burzą czarnych włosów jak u baśniowej Roszponki. To właśnie w ""pudle"" (""the fuckbox""), wariacko połamanej maszynie do masturbacji, przyjemność seksualna zostaje wyabstrahowana i na dobre oddzielona od swoich funkcji przyrodniczych. W mikrokosmosie statku reprodukcja może się wreszcie odsłonić jako przemoc jednocześnie społeczna i kosmiczna. Jest podstępną i głodną larwą pełzającą po pokładach zaprojektowanych na obraz i podobieństwo okablowanych kazamatów z ""Obcego"", cudownie zabałaganionych retro-wiktuałami i komputerową estetyką lat 90. Windows 95 i MS-DOS spotykają stare futuro-wyobraźnie, razem pędzą ku zagładzie, ściśnięte w puszce ludzkich sardynek.       Juliette Binoche  BFI Film FundZweites Deutsches Fernsehen (ZDF)MadantsAlcatraz FilmsCanal+Andrew Lauren Productions (ALP)Ciné+arte France CinémaPandora Filmproduktion Ale ponieważ Denis bardziej interesuje przepływ i niestabilność sensów, a nie ich przyszpilanie, pączkowanie życia to w ""High Life"" fenomen równie mroczny, co cudowny. Monte (Pattinson) – narrator opowieści, którego imię stoi blisko angielskiego ""monk"", mnicha – świadomie wybiera celibat i metodyczne pielenie pokładowego ogrodu, miejsca, gdzie życie mnoży się tysiącami odgałęzień, lecz przy tym nie żebrze o bliskość i milcząco skapuje do gara. Seks jest dla żywych, on leci ku śmierci. Tyle że los bywa przewrotny, zazwyczaj lub prawie zawsze, a już na pewno w kosmicznym wahadłowcu skleconym z dymu i tektury. Równolegle, w futurospekcjach, oglądamy więc, jak Monte – zagorzały wróg międzyludzkiej intymności – musi nauczyć się nowych, platonicznych form bliskości w relacjach z własną córką: najpierw nieporadnym, stawiającym pierwsze kroki berbeciem, a już za chwilę rezolutną nastolatką, która wiedzę o utraconym świecie czerpie z filmów i opowieści. Razem patrzą na glitchowe obrazki nadawane z Ziemi. I razem zaglądają w czerń za oknem oraz w czarnoziem ogrodu. Współtworzą nową, dwuosobową i samowystarczalną maszynę, która mknie w sobie tylko wiadomym kierunku. Ku czarnej dziurze czy w stronę rozpalonej Andromedy? To już mniej istotne. Ważne, żeby lecieć."
Największy dar (2018),2,"Mało co tak dzieli kinową publiczność jak religijny film z tezą. Gdy dla części wierzących wystarczającą metodą i argumentem jest szczerość intencji i dobre serce twórcy, sceptyk w tym czasie kurczy się pod presją emocjonalnego szantażu na usługach Idei. Niech Bóg ma mnie w opiece, a miłośnicy twórczości Juana Manuela Cotelo (""Mary's Land. Ziemia Maryi"") wybaczą mi, ale po seansie jego najnowszego filmu czuję się dydaktycznie wymięty. Jak gdyby trener osobisty Mateusz Grzesiak zaciągnął mnie na festiwal moralitetów, gdzie gwiazdą był noszący aureolę Paulo Coelho, audytorium składało się z kilkulatków, a festiwalowe miasteczko okazało się jednym wielkim konfesjonałem.        Infinito+1Rafael Film Nominalnie ""Największy dar"" zapowiada sympatyczną gatunkową rewolucję. Oto pewnego reżysera – w tej roli sam Cotelo – przed ostatnim klapsem nachodzi na planie filmowym cokolwiek komediowa zagwozdka. ""A gdyby tak nikt w tym westernie nie ginął?"". Coraz bardziej zniecierpliwionej ekipie nie takie dylematy w głowie. Nagle fikcja przenika się z rzeczywistością: aktorzy przedawkowują ""metodę"" i chcą naszego pechowca zlinczować. Jak to na Dzikim Zachodzie bywa. By przekonać ich, że łańcuszek zemsty tylko pozornie prowadzi do happy endu, Cotelo rusza w świat i filmuje świadectwa chrześcijańskiego przebaczenia – silniejszego niż pragnienie zemsty, śmierć, choroba i wszystkie grzechy śmiertelne razem wzięte.  Jeśli hiszpańskiego reżysera wyobrażacie sobie jako kinofila w rodzaju Tarantino, który przewartościuje końską operę, lub jako Slavoja Zizka demaskującego gatunkową ideologię, czeka Was srogi zawód. Pozbawionemu jakichkolwiek intelektualnych pretensji Cotelo bliżej do zawsze gotowej wysłuchać Oprah Winfrey, którą los obdarzył poczciwym spojrzeniem Roberto Benigniego. Fikcyjna inscenizacja jest dla niego bowiem tylko pretekstem do snucia motywacyjnej dydaktyki rodem z talk show. Znacie tego rodzaju programy: bogata inscenizacja scenek urąga waszej wyobraźni, metafora nie istnieje, slow motion pojawia się w momentach ekstremalnych emocji, które z kolei ilustruje zdolna góry przenosić muzyka. W ""Największym darze"" konwencja świadectw umożliwia wysłuchanie historii m.in. beznogiej ofiary ataku terrorystycznego, byłego członka IRA, mężczyzny, który zwalczył w sobie pragnienie zemsty na przemocowym ojcu, kochających się małżonków po 5-letniej separacji, jak również krewnych ofiar ludobójstwa w Rwandzie oraz ich oprawców. Łączy ich duchowo-biograficzny schemat. Bóg dał im siłę, by przebaczyć – sobie lub innym.        Infinito+1Rafael Film          Infinito+1Rafael Film          Infinito+1Rafael Film To przykłady nierzadko heroiczne, bez wątpienia godne podziwu, słusznie pacyfistyczne, motywacyjne aż nadto. I jako takie spełnią swoją funkcję u osób, które tego potrzebują. U odbiorców nieco krytyczniejszych pojawią się jednak pytania o selekcję materiału pod ustaloną z góry tezę i o wybór przykładów szczęśliwie domkniętych. Psycholog mógłby w tym miejscu zgodzić się na przedstawienie chrześcijańskiego ""przebaczenia w toku"". Logika montażu Cotelo mówi jednak co innego: niesfinalizowane przebaczenie świadczyłoby chyba na niekorzyść Boga, skoro filmowiec ogranicza się tylko do pomyślnych finałów. Wybitne kino dokumentalne – na czele ze ""Sceną ciszy"" Oppenheimera czy ""Nawet nie wiesz, jak bardzo cię kocham"" Łozińskiego – pokazuje, że przebaczenie nie jest drogą na skróty, z jedną metą i jednym szczęśliwym zakończeniem. Przyznam szczerze, że opowieść, której tematem, punktem wyjścia i zwieńczeniem są wartości (nieistotne jakie!), żeby skruszyć moje serce i zatrzymać mnie przy sobie nieco dłużej, powinna frapować zawieszonym w powietrzu znakiem zapytania. Pokazane w ""Największym darze"" świadectwa, fundowane wiarą, Bogiem, Kościołem, świętym sakramentem, objawieniami maryjnymi w Kibeho czy w Medziugorie, są jak kropka postawiona w środku zdania, co to zamyka buzie i paraliżuje umysły. Że przebaczenie potrafi uzdrawiać dusze, a ludzkość opanował język konfliktu, wiemy nie od dziś. Z ""Największego daru"" nie wyciągniemy wiele ponad to. Przekonywanie przekonanych – nie tego oczekuję od kina."
Całe szczęście (2019),3,"Nie wiem, jak to o mnie świadczy, ale na hasło ""nowa komedia twórców ""Listów do M. 3"" i ""Podatku od miłości"" nie zareagowałem mdłościami. Wymienione tytuły - choć zrodzone w arkuszu kalkulacyjnym i sformatowane pod widownię TVN-owskich seriali - miały wystarczająco dużo wdzięku i humoru, by patrzeć przez palce na ich ewentualne niedociągnięcia. Niestety, w stosunku do ""Całego szczęścia"" trudno jest mi zdobyć się na podobną wyrozumiałość. Film Tomasza Koneckiego stanowi nużący mariaż nieśmiesznej komedii, mdłego rodzinnego melodramatu oraz spotu reklamowego promującego turystyczne walory Kaszub.       Roma Gąsiorowska,  Maksymilian Balcerowski,  Piotr Adamczyk  TVN  Wśród lasów i jezior, pól malowanych i plaż jak z obrazka rozgrywa się historia miłosna Roberta i Marty. On jest skromnym wdowcem grającym na trójkącie w orkiestrze filharmonii. Ona to celebrytka-milionerka, guru fitnessu i specjalistka od coachingu, wbijająca swoim wyznawcom do głów mantrę, że ""człowiek ma albo wymówki, albo wyniki"". Podczas gdy on w wolnym czasie remontuje zdezelowany kuter albo odrabia lekcje z synem, ona lata na lotni bądź zwiedza najodleglejsze zakątki Ziemi. W to, że kopciuszek z Pucka i warszawska królewna zaczynają pałać do siebie uczuciem, trzeba uwierzyć autorom filmu na słowo. Między odtwórcami głównych ról, Piotrem Adamczykiem i Romą Gąsiorowską, jest bowiem tyle chemii co w żywności z ekologicznych kaszubskich gospodarstw. Na nic zdają się romantyczne okoliczności przyrody i pobrzmiewające w tle melancholijne jazzowe utwory, gdy z ekranu bije wielki chłód.       Maksymilian Balcerowski,  Piotr Adamczyk  TVN  Uczciwie trzeba zaznaczyć, iż aktorzy nie mają tu dostatecznego wsparcia ze strony scenarzystów. Dialogi szeleszczą papierem, akcja wlecze się w tempie przeciekającej łódki, a szczytem komediowej kreatywności jest scena gaszenia przez Adamczyka w stroju Adama spalonych batatów. Marcin Baczyński i Mariusz Kuczewski zupełnie nie wykorzystują także potencjału wyjściowego pomysłu. Wydawałoby się, że skoro bohaterka Gąsiorowskiej jest jedną z najpopularniejszych Polek, jej romans ze ""śmiertelnikiem"" rozgrzeje do czerwoności plotkarskie media. W ""Całym szczęściu"" paparazzi  znikają jednak z historii dokładnie w tym momencie, w którym powinni zacząć gonić za Martą niczym stado wściekłych psów. W efekcie to, co zaczyna się jak polska wersja ""Notting Hill"", z czasem ewoluuje w kierunku mało wiarygodnego wyciskacza łez z nietrudnym do przewidzenia fabularnym twistem.       Piotr Adamczyk  TVN  Reżyserowi Tomaszowi Koneckiemu oraz producentom należy się mimo wszystko kilka pochwał. Po pierwsze, nie epatują tak popularnym w rodzimych komediach romantycznych nachalnym product placementem. Z ""Całego szczęścia"" nie dowiecie się więc - na szczęście! - jakim samochodem jeździć, co jeść i gdzie kupić karnet na siłownię.  Po drugie, do roli syna Roberta twórcy znaleźli zdolnego Maksa Balcerowskiego, który  zdołał ożywić wyciętą z szablonu postać dojrzałego ponad wiek, pouczającego dorosłych dzieciaka. Na drugim planie cieszy z kolei obecność świetnego aktora charakterystycznego Joachima Lamży - jako gderliwy, cięty na turystów pan Stefan dostarcza on w trakcie seansu  nielicznych okazji, by widz mógł się uśmiechnąć.  Gdy nadchodzi wreszcie finał opowieści, zamiast wzruszenia czuje się głównie ulgę. Całe szczęście, że to już koniec.  "
To właśnie życie (2018),5,"""Nie wchodzi się dwa razy do tej samej rzeki"" – rzekł dawno temu Heraklit z Efezu. Reżyser ""To właśnie życie"" najwyraźniej postanowił pokazać, że w świecie kina ta zasada nie obowiązuje. Film Dana Fogelmana jest bowiem kopią jego wielkiego przeboju telewizyjnego, czyli ""Tacy jesteśmy"". Niestety, mimo wielu zbieżności z serialem ""To właśnie życie"" jest tylko jego pokraczną imitacją, która razi naiwnością, prymitywnym graniem na emocjach oraz eksploatacją wzorców muzycznych obecnych w niezależnym kinie amerykańskim od 30 lat.       Laia Costa,  Sergio Peris-Mencheta  Temple Hill EntertainmentExit Strategy ProductionsNostromo PicturesFilmNation Entertainment ""Tacy jesteśmy"" jest historią kilku pokoleń rodziny Pearsonów. Opowieść prowadzona jest nielinearnie i ma wielu równorzędnych bohaterów. Każdy epizod rozpisany jest na wiele odcinków. To pozwala spojrzeć na wydarzenia z różnych perspektyw oraz zaprezentować gromadzenie się konsekwencji na przestrzeni dziesiątek lat. Tragedie i chwile radości, miłość i złość, wszystko to miesza się tu w niesamowicie skomplikowany wzór przywodzący buddyjską mandalę obrazującą ludzką egzystencję w jej wszystkich wzlotach i upadkach.  Podobnie jest w ""To właśnie życie"": oglądamy tu losy dwóch rodzin, które są ze sobą nierozerwalnie splecione. Dan Fogelman znowu prowadzi opowieść nielinearnie. Akcja nieustannie przeskakuje w przyszłość i przeszłość. Całość rozbita została na kilka rozdziałów mających własny zestaw bohaterów, a perspektywa jest płynna i ulega nieustannym zmianom. Widzimy przypadkowe – raz piękne, innym razem bolesne – chwile w życiu bohaterów, które będą miały swoje konsekwencje wiele lat później, często dotykając innych ludzi.        Oscar Isaac,  Olivia Wilde  Temple Hill EntertainmentExit Strategy ProductionsNostromo PicturesFilmNation Entertainment         Oscar Isaac,  Olivia Wilde  Temple Hill EntertainmentExit Strategy ProductionsNostromo PicturesFilmNation Entertainment         Antonio Banderas,  Adrian Marrero  Temple Hill EntertainmentExit Strategy ProductionsNostromo PicturesFilmNation Entertainment Realizując film, Fogelman pozostał wierny temu wszystkiemu, co zapewniło sukces serialowi ""Tacy jesteśmy"". Mimo to film rozczarowuje na całej linii. Dlaczego? Wydaje się, że odpowiedź kryje się w presji czasu. ""Tacy jesteśmy"" doczekał się trzech sezonów po 18 niemal godzinnych odcinków. Tymczasem ""To właśnie życie"" trwa niecałe 120 minut. Ograniczona przestrzeń czasowa sprawia, że poszczególne wątki ulegają nadmiernej kompresji. To zaś pociąga za sobą uproszczenia i zanik wyjątkowości bohaterów. Łańcuch zdarzeń, który ma wzbudzać w widzach refleksję nad niezbadanymi ścieżkami ludzkich losów, okazuje się powtarzanymi w kółko banałami godnymi domorosłych filozofów, którzy sami w życiu niewiele doświadczyli. Wzruszające sceny drażnią infantylizacją ludzkich tragedii i traktowaniem wszystkiego jako narzędzia do spinania wątków oddzielonych przez czas i przestrzeń. Sceny wielkiej miłości są przesłodzone do tego stopnia, że tracą swój piękny, pełen wrażliwości i delikatności charakter.  Od czasu do czasu zdarzają się jednak w filmie sceny, które naprawdę wzruszają lub śmieszą. Oscar Isaac doskonale odegrał zakochanego do szaleństwa mężczyznę. Antonio Banderas ma mocny monolog, w którym opowiada historię życia swojego bohatera. Kilka scen chwyta za serce, jak choćby ta, kiedy dziadek i wnuczka nie mogą wyrazić tego, co naprawdę czują. W tych wszystkich momentach widać, że Fogelman nie zatracił umiejętności tworzenia pięknych i skomplikowanych wzorów życia pełnych delikatności, empatii i życiowej mądrości. Niestety film nie zatrzymuje się na nich, brakuje w nim miejsca na refleksję, a widzowie pozbawieni zostają możliwości zachwycania się chwilami cudów. To, co w zamyśle miało radować serce, ulatnia się, pozostawiając po sobie pustkę niespełnionych nadziei. Jeśli więc ktoś chciałby w pełni docenić umiejętności Fogelmana, zamiast po imitację powinien sięgnąć po oryginał."
Robaczki z Zaginionej Dżungli (2018),5,"Pięć lat temu swoją premierę miała animacja ""Robaczki z Zaginionej Doliny"". Film musiał znaleźć wystarczająco dużo fanów, ponieważ doczekał się kontynuacji, która właśnie trafiła do polskich kin. Do pewnego stopnia jest to zaskakujące. Twórcy obu filmów - Hélène Giraud i Thomas Szabo - zaproponowali bowiem oryginalne podejście do opowiadania dzieciom bajek o zwierzętach. Jest ono na tyle odmienne od przyjętych na rynku animacji standardów, że można było powątpiewać, czy znajdzie się wystarczająco duże grono odbiorców. Z drugiej strony owa inność jest tak naprawdę jedynym atutem ""Robaczków z Zaginionej Dżungli"".        Éditions MontparnasseRégion GuadeloupeRégion Ile-de-FranceFlair ProductionPraesens-FilmCentre National de la Cinématographie (CNC)Le PacteCanal+ FranceFuturikonFrance 3 CinémaFrance Télévisions  Przede wszystkim jest to film hybrydowy. Pojawiają się tu żywi aktorzy, część plenerów również jest rzeczywista. Na to naniesione zostały wykreowane przez grafików komputerowych zwierzątka. Głównie stawonogi, choć nie tylko. Tym żyjątkom nadano wiele cech antropomorficznych, dzięki czemu widzom łatwo przyjdzie zrozumienie ich zachowania, motywacji, emocji. Jest to niezwykle istotne, ponieważ twórcy zrezygnowali z języka. Bohaterowie filmu wydają dźwięki, które imitują mowę. Nigdy jednak nie wypowiadają słów zrozumiałych dla ludzi. Wszystko przekazywane jest widzom za pomocą mowy ciał oraz poprzez wyraziste interakcje między bohaterami.  Twórcy garściami czerpią z pantomimy i tradycji kina niemego. I trzeba przyznać, że efekt jest zaskakująco dobry. Większość młodej widowni nie będzie miała najmniejszych problemów ze śledzeniem fabuły. Brak słów działa wręcz na korzyść, zwiększa bowiem zaangażowanie dzieci, które mogą podczas seansu komentować zachowania żyjątek, dopowiadać sobie, co one myślą, mówią, czują. ""Robaczki z Zaginionej Dżungli"" mają więc dużą wartość edukacyjną, ucząc najmłodszych wrażliwości na komunikację niewerbalną.        Éditions MontparnasseRégion GuadeloupeRégion Ile-de-FranceFlair ProductionPraesens-FilmCentre National de la Cinématographie (CNC)Le PacteCanal+ FranceFuturikonFrance 3 CinémaFrance Télévisions  Niestety ma to swoją cenę, którą muszą zapłacić dorośli. Film nie ma bowiem nic do zaoferowania starszej widowni. No, może poza przekonaniem ich, że są dobrymi rodzicami, ponieważ zabrali dzieci na film, który nie jest ogłupiającą kolorową papką. Fabuła jest mocno pretekstowa, a twórcy nie mają najmniejszych obiekcji przed chodzeniem na skróty, łączeniem niepowiązanych ze sobą zdarzeń w łańcuch przyczynowo-skutkowy lub też wrzucaniem bohaterów dokładnie tam, gdzie są najbardziej w danej chwili potrzebni. Jeśli dorośli nie zdołają wykrzesać w sobie iskry, by bawić się slapstickowymi scenami pościgów czy też zabawnymi dźwiękami, jakie wydają tytułowe robaczki, to muszą być przygotowani na ciężką przeprawę.         Éditions MontparnasseRégion GuadeloupeRégion Ile-de-FranceFlair ProductionPraesens-FilmCentre National de la Cinématographie (CNC)Le PacteCanal+ FranceFuturikonFrance 3 CinémaFrance Télévisions  Jeśli Wasze pociechy zdołają skupić swoją uwagę na przygodach sympatycznych biedronek, mrówek i gąsienic, sami będziecie mogli przymknąć oczy i wpaść w objęcia Morfeusza. Dla zmęczonych dorosłych film Giraud i Szabo może być naprawdę znakomitą dobranocką, a prawdopodobieństwo, że dzieciaki wyjdą z kina z miłymi wspomnieniami, jest bardzo wysokie. Wszyscy  wygrywają. "
Kapitan Marvel (2019),7,"Jest w ""Kapitan Marvel"" scena, w której tytułowa bohaterka zalicza przymusowe kolizyjne lądowanie w wypożyczalni kaset wideo. Z lekka oszołomiona dostrzega w mroku podejrzaną postać i, niewiele myśląc, strzela w nią wiązką energii. Rzekomy napastnik okazuje się jednak standem reklamowym z podobiznami Arnolda Schwarzeneggera i Jamie Lee Curtis – gwiazdami komedii szpiegowskiej ""Prawdziwe kłamstwa"" (1994). W efekcie tam, gdzie jeszcze chwilę temu znajdowała się głowa aktora, straszy teraz wypalona dziura. Symboliczna egzekucja legendy kina akcji odbywa się w nowej produkcji Marvela nieprzypadkowo. Filmografia Austriaka wydaje się przecież uosobieniem wszystkiego, przeciwko czemu występują twórcy ""Kapitan"": maczyzmu, uprzedmiotowienia kobiet, kultu przemocy. Jeśli więc należycie do grona kinomanów, którzy lubią ponarzekać w Internecie na ""hollywoodzkie lewactwo"" i ""przeklętą polityczną poprawność"", mam dla Was dobrą radę. Przed seansem nie zapomnijcie napić się naparu z melisy. Reszta widzów może rozsiąść się wygodnie w fotelu i obejrzeć kolejny udany odcinek superbohaterskiego serialu.       Brie Larson  Marvel Ekranizacja komiksu Roya Thomasa i Gene'a Colana to przede wszystkim opowieść o emancypacji młodej kobiety. Carol Danvers od dzieciństwa musiała stawiać czoła facetom wmawiającym jej, że się do czegoś nie nadaje. Nieważne, czy chodziło o wyścigi gokartów, służbę wojskową bądź operowanie mocami godnymi Supermana – jej kompetencje i poczucie wartości były wciąż podkopywane. W efekcie nigdy nie miała okazji w pełni wykorzystać swojego potencjału. Wątek galaktycznej wojny wydaje się zajmować twórców w mniejszym stopniu niż pytanie, czy cierpiąca na amnezję dzielna pani Kapitan zdoła odnaleźć siebie i zrozumie, że jedyną oceną, z jaką powinna się liczyć, jest samoocena.  Jak wiadomo, film Anny Boden i Ryana Flecka to pierwsza produkcja studia Marvel z kobietą w roli głównej. Pionierski wymiar przedsięwzięcia sprawił, że twórcy poczuli się w obowiązku, by nie tylko bawić, ale również edukować widownię. Dać milionom dziewczynek wzór do naśladowania, napiętnować negatywne zjawiska, wskazać światło w tunelu. Ceną za to stał się niestety nadprogramowy patos: ujęcia w slow motion, pompatyczna muzyka, wzniosłe linijki dialogu. To, że dydaktyczny smrodek mimo wszystko nie przeszkadza zbyt mocno, stanowi w dużej mierze zasługę odtwórczyni tytułowej roli. Obdarzona filuternym uśmiechem Brie Larson jest charyzmatyczna, ale nie pomnikowa, waleczna, lecz niepozbawiona słabości, pewna siebie, a zarazem zagubiona. Mówiąc krótko: superdziewczyna z sąsiedztwa.       Brie Larson  Marvel Pomijając silnie zaakcentowany wątek ""girl power"", w arsenale ""Kapitan Marvel"" dominują atrakcje znane z poprzednich produkcji komiksowego studia. Wizyty na obcych planetach i kosmiczne pościgi? Były i to w lepszym wydaniu zarówno w ""Strażnikach Galaktyki"", jak i ""Thorze: Ragnaroku"". Walki wręcz? Pas mistrzowski wciąż należy do ""Zimowego żołnierza"". Efekty specjalne? Przyzwoite, ale nie oszałamiające. Widowisko Boden i Flecka wypada za to ciekawie jako superbohaterskie origin story: Danvers od samego początku dysponuje tu nadludzkimi zdolnościami, ale dopiero w miarę rozwoju intrygi odkrywa, w jaki sposób je zdobyła. Trochę jak w klasycznym sensacyjniaku ""Długi pocałunek na dobranoc"" z 1996 roku. Widowisko Marvela z dziełem Renny'ego Harlina łączy także Samuel L. Jackson wcielający się nawet w podobną postać: towarzysza głównej bohaterki, który dostaje od scenarzystów najzabawniejsze kwestie dialogowe. Odmłodzony (fenomenalnie!) przez speców od performance capture aktor tworzy na ekranie zaskakujący duet z rudym kotem Goose'em. Wszędobylski czworonóg, który imię odziedziczył najpewniej po pilocie z ""Top Gun"", okazuje się złodziejem scen. Dobre wrażenie robi także Ben Mendelsohn. Tu muszę, niestety, postawić kropkę – im mniej wiecie o granym przez niego Kellerze, tym większą frajdę będziecie mieć w trakcie seansu.        Marvel Sporo radości dostarcza także pomysł, by osadzić akcję utworu w latach 90. Cofnięcie się w czasie pozwoliło twórcom nie tylko odpowiedzieć na kilka dręczących fanów cyklu pytań, ale również pobawić się ikonografią epoki. Grunge'owe ciuchy bohaterki, komentujące zdarzenia piosenki Nirvany, Garbage i No Doubt czy nawiązania do kultowych filmów i seriali z tamtego okresu są nostalgicznymi smaczkami zgrabnie wplecionymi w karuzelę akcji. To m.in. dzięki nim film, który w wielu miejscach może wydawać się powtórką z rozrywki, ostatecznie wnosi coś świeżego do uniwersum Iron Mana i spółki. Niby marvelowski chleb powszedni, ale wciąż smaczny."
O ojcach i synach (2017),6,"Istnieje świat, w którym wybuch bomby nie robi już na nikim wrażenia. Miejsca, gdzie każdy krok niesie za sobą ryzyko natknięcia się na minę. Codzienność, której nieustannie akompaniuje odgłos strzałów. Rzeczywistość, w której celuje się tuż obok głów dzieci, trenowanych do zabijania wrogów, by nauczyły się panować nad strachem. Nominowany do Oscara ""O ojcach i synach"" Talala Derkiego wrzuca w sam środek piekła – epicentrum skomplikowanej sytuacji w Syrii, targanej wojną od niespełna ośmiu lat.         German Federal Film BoardDoha Film InstituteSüdwestrundfunk (SWR)Ventana Film- und FernsehproduktionImpact Partners Po nagrodzonym w Sundance ""Powrocie do Homs"" reżyser wraca do ojczyzny, podając się za fotografa wojennego i zagorzałego wyznawcę islamu. Podejmuje się ryzykownego zadania zapisu codzienności jednego z założycieli Dżabhat an-Nusra, siatki Al-Ka'idy, walczącej o dominację z ISIS. Rozmowy o ideologii i wierze płynnie przeplatają się tutaj z rodzinnymi czułościami, strzelanie do wroga łączy się z wychwalaniem wielkości Allaha, a pakowaniu materiałów wybuchowych towarzyszą pieśni religijne. Dla trudniącego się usuwaniem min i przygotowywaniem ataków bombowych Abu Osamy igranie ze śmiercią i zadawanie jej to chleb powszedni.  Nie umniejszając grozie swoich obserwacji, Derki pokazuje go przede wszystkim w otoczeniu kilkorga synów, którzy z zapałem i nabożnym wręcz zachwytem chłoną słowa spływające z jego ust. Reżyser pozwala dostrzec w dżihadyście także zwykłego człowieka, w tym przypadku – troskliwego i sprawiedliwego wobec dzieci, w których wychowaniu nadrzędną rolę odgrywają jednak radykalne poglądy ojca. I to właśnie młodszemu pokoleniu, od małego przystosowanemu do życia w świecie wojen, przemocy i zniszczenia, chłonącemu ideologicznę papkę jak gąbka, twórca zdaje się przyglądać ze szczególnym niepokojem.  ""Odcięliśmy głowę ptakowi, tak jak ty tamtemu mężczyźnie, tato"" – chwali się mały Osama, nazwany tak na cześć Bin Ladena. Zdeterminowany kulturowo los ""synów swoich ojców"" jest właściwie z góry przesądzony. Od imienia po najsłynniejszym na świecie terroryście, przez konstruowanie bomb domowej roboty, aż po obóz treningowy dla przyszłych bojowników w walce o ustanowienie w Syrii islamskiego kalifatu. Dynamiczna sekwencja ćwiczeń wojskowych, którym poddawani są nastoletni chłopcy, należy zresztą do najbardziej zatrważających w filmie: oto bowiem dziecięca zabawa w wojnę zamienia się w brutalną rzeczywistość.        German Federal Film BoardDoha Film InstituteSüdwestrundfunk (SWR)Ventana Film- und FernsehproduktionImpact Partners Utrzymany w surowym, pozbawionym ozdobników stylu obraz trawionego wojną świata oraz płynąca z ""O ojcach i synach"" pesymistyczna wymowa uderzają tym bardziej, że stoi za nimi zbiegły przed pięciu laty do Berlina Syryjczyk. Ryzykując życie własne i rodziny w celu zrealizowania docenionego w Sundance dokumentu, Derki nie ukrywa swojej obecności, wdając się w rozmowy z Abu Osamą; w ramie konstrukcyjnej ujawnia też silnie osobisty charakter podróży do ojczyzny, której już nie poznaje.  Śladami rosyjskiego reżysera Witalija Manskiego w ""Pod opieką wiecznego słońca"", Talal Derki ucieka się do fortelu w celu zobrazowania funkcjonowania w skrajnie zideologizowanym świecie. Wydaje się, że w płaczu dziewczynki wstępującej do północnokoreańskiej Unii Dzieci, recytującej wyuczone formułki, przejawiał się przebłysk intuicyjnej niezgody na uczestniczenie w festiwalu kłamstwa. Mały Osama również nieśmiało buntuje się przeciwko religii, ale podobnie jak daleka towarzyszka niedoli, wypełnia przydzielone mu zadanie. Znak niebezpieczny tym bardziej, że różnica ich sytuacji jest znacząca: Koreanka na razie wspiera reżim tylko słowem, młody Syryjczyk natomiast ma już w dłoni broń. "
"Corgi, psiak Królowej (2019)",4,"Tytułowy bohater nieprzypadkowo wabi się Rex, czyli po łacinie ""król"". Rudo-biały corgi jest pupilem brytyjskiej monarchini, żyjącym jak pączek w maśle w pałacu Buckingham. Uprzywilejowana pozycja na dworze niespodziewanie ściąga na jego głowę kłopoty. Podczas wizyty prezydenta Donalda Trumpa królowa wpada na pomysł, by wyswatać ukochanego psiaka z suczką gościa i w ten sposób scementować polityczny sojusz. Zaaranżowana randka kończy się jednak skandalem dyplomatycznym, w efekcie czego hołubiony do tej pory Rex dostaje od swojej pańci burę. Nieprzyzwyczajony do połajanek, urażony czworonóg opuszcza rezydencję i wyrusza na poszukiwania lepszego właściciela. W efekcie ląduje jednak w schronisku, którego nieformalnym władcą jest porywczy, okrutny pitbull Tyson. Czy z pomocą nowych przyjaciół królewskiemu faworytowi uda się zerwać z łańcucha i odzyskać dawne beztroskie życie?        nWave Pictures  Jeśli po lekturze powyższego opisu przemknęło Wam przez myśl, że ""Corgi"" to niewinna animacja dla najmłodszych, proponuję zastanowić się dwa razy. Belgijski film przypomina potrawę z bitej śmietany i mięsa mielonego. Twórcy najwyraźniej nie mogli się zdecydować, kto będzie ich ""targetem"". Jest tu trochę ciężkostrawnej satyry politycznej, sporo slapstickowych gagów, a nasączona zdrożnymi żarcikami komedia pomyłek biegnie pod rękę z familijnym kinem przygodowym, w którym można się dopatrzeć inspiracji pierwszym ""Toy Story"" oraz Twainowskim ""Księciem i żebrakiem"". Wątpię, aby Wasze pociechy rozbawił uzależniony od selfie prezydent Trump, aluzje do wciągania kokainy i seksu grupowego czy cytaty z ""Podziemnego kręgu"". Mało pedagogiczna wydaje się także wymowa ""Corgiego"". Z filmu płynie bowiem lekcja, że w życiu należy kierować się cynicznym pragmatyzmem. Rozpuszczony, zadufany Rex pragnie powrócić na królewski dwór dlatego, że stęsknił się za luksusami, a nie za swoją panią. Z kolei wybranka jego serca  decyduje się odwzajemnić uczucie, ponieważ kusi ją perspektywa przeprowadzki ze schroniska do komnat Buckingham.        nWave Pictures  Paradoksalnie, gdyby tylko odsączyć scenariusz ze wszystkich nieobyczajnych składników i uczynić pierwszoplanowe postaci nieco sympatyczniejszymi, młody widz mógłby się bawić całkiem nieźle. Animacja nie przyprawia o ból oczu, tempo akcji jest żwawe, zaś niektóre pomysły twórców (jak np. odlotowy finał z gaśnicami) są świeże i całkiem zabawne. Powstał jednak film, który trudno polecić komukolwiek z czystym sercem. Reżyser Ben Stassen mający na koncie m.in. niezłą animację o podwodnych przygodach żółwika Sammy’ego tym razem utknął na mieliźnie. "
Wiedźma (2018),5,"Obskurny szpital, tajne eksperymenty i dziewczynka cudem ocalona z maskary. No halko, Pani ""Wiedźmo"", czy my się aby skądś nie znamy? Koreański oddział Warner Brosa postanowił pójść za ciosem i po kasowym sukcesie szpiegowskiej ""Gry cieni"" wystartował z kinowym serialem, którego pierwsza część, w bardzo ograniczonej dystrybucji, trafiła właśnie do Polski. A jest to przypadek o tyle ciekawy, że – jeśli dobrze zrozumiałem intencje twórców – film ma pożenić lokalną tradycję z tym, co atrakcyjne i rozpoznawalne globalnie. Za sterami posadzono więc Parka Hoon-jeonga – współscenarzystę ultrakrwawego revenge movie ""Ujrzałem diabła"" – i wydano dyspozycję: ""Uszyj nam koreańskich X-Menów, ale w wersji gore"".        Da-mi Kim,  Min-si Go  Efekt jest cokolwiek dziwaczny. Czasami ""Wiedźma"" przypomina (niezamierzony?) pastisz zarówno kina superbohaterskiego, jak i azjatyckich odwetowców. Innym razem stroszy się od bardzo długich i superdeklaratywnych dialogów, tak jakby jej prawdziwym żywiołem była opera mydlana. Czy to właśnie ten słynny koreańskich eklektyzm, w którym rozkochał się cały świat? W moim odczuciu raczej średnia reżyseria i zwyczajny brak konsekwencji. Jeśli film miał nas skłaniać do skupionego czytania między wierszami, to po kiego czorta już krótka czołówka – złożona ze średniowiecznych wizerunków czarownic oraz fotografii dzieci poddawanych eksperymentom w nazistowskich obozach koncentracyjnych – odsłania właściwie całe clou scenariusza? Po bliżej niezidentyfikowanej masakrze w szpitalnym laboratorium 9-letnia Ya-yoon ucieka przez góry i lasy przed figurkami zła w czarnych płaszczach i czarnych limuzynach. Tak trafia na farmę państwa Goo, którzy przygarniają ją jak własną córkę. Po dziesięciu latach dziewczyna prowadzi życie typowej licealistki, z dzieciństwa nie pamiętając praktycznie nic. Ale za maską zwyczajności kryje się taktyka samoograniczania – ponadprzeciętny intelekt oraz szereg nadnaturalnych zdolności, których Ya-yoon, jeśli chce spokoju, musi się wystrzegać. Dopiero udział w koreańskiej wersji ""Idola"", za namową najlepszej przyjaciółki i w celu podreperowania kulejącego domowego budżetu, ściąga na nią uwagę Tajnej Organizacji. I tak rozpoczyna się pościg, którego stawką jest zachowanie przeciętności.        Da-mi Kim,  Min-si Go  Tyle że ""przeciętność"", ""typowość"" i ""zwyczajność"" działają w ""Wiedźmie"" na zasadzie zmyłki podbijającej efekt zaskoczenia. Czy sensownie – trudno powiedzieć. Na pewno dzięki fabularnym przewrotkom druga część filmu zyskuje na nonszalancji i zwyczajnie lepiej się ją ogląda. To tutaj, razem ze ścianą i sufitem, wjeżdżają słynne koreańskie ""krwawe orgie"" – rozwałka tak soczysta i dosłowna, że aż imponująca swoim wizualnym brakiem subtelności. Dotrwanie do tego momentu wymaga jednak cierpliwości, bo pierwsza połowa raczej marnie na nią przygotowuje, nurzając się w pozbawionych odniesień do fabuły liniach dialogowych oraz ckliwej manierze aktorskiej. Reżyser wyraźnie gubi rytm, rozciągając niektóre sceny tak, jakby były z niezniszczalnej gumy i mogły się wydłużać bez szkody dla całości. Tym samym spora część ponaddwugodzinnego filmu wygląda jak ekspozycja do czegoś dużo większego – co ma oczywiście jakieś tam uzasadnienie, skoro to zaledwie pierwszy odcinek dłuższej serii. Jako autonomiczny kawałek ""Wiedźma"" wypada jednak na moje oko zbyt chaotycznie i to nawet w odniesieniu do standardów, którymi się wyraźnie inspiruje, czyli zachodnich franczyz superbohaterskich. W żadnym hollywoodzkim tasiemcu nie spotkałem takiego poziomu deklaratywności. Każdy ""złowieszczy plan"" filmowych villainów musi zostać wyłożony kawa na ławę w długich i naszpikowanych szczegółami monologach. Biorąc pod uwagę niebywałą prostotę fabularną ""Wiedźmy"", jest to jak wykład z teorii kopania rowów zapodany w trakcie expose premiera. Trochę to śmieszne, trochę dziwaczne, ale w sumie zupełnie bez sensu.        Da-mi Kim  Na szczęście podniosła tonacja puszcza w końcu szwy na rzecz otwartego szaleństwa. Tam, gdzie spiętrzenie absurdów – nie tylko choreograficznych, ale też naukowych czy psychologicznych – osiąga swoje apogeum, ""Wiedźma"" daje się przeżywać jako twór kampowy, tak zwany ""dobry zły film"". Wampirze emo-grzywki rodem ze ""Zmierzchu"" plus inżyniera genetyczna i tajne programy badawcze? Proszę bardzo. Rozwałka uzbrojonego po zęby oddziału szturmowców za pomocą krótkiego noża myśliwskiego? Obecna! Jeśli w spokoju przeczekamy część – nazwijmy ją tak – obyczajową, ""Wiedźma"" nagrodzi nas chwilą przyjemności. Pytanie tylko, czy komukolwiek będzie się chciało czekać. I czy jeden centymetr rozkoszy wart jest kilometrów kwadratowych przeciętności. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Śmierć nadejdzie dziś 2 (2019),5,"W dniu swoich urodzin Tree ma zdecydowanie pod górkę. Ledwo udało się jej zabić własnego mordercę w ""Śmierć nadejdzie dziś"" i przerwać jednodniową pętlę czasową, w której tamten ciągle ją ścigał, a już wpada w kolejną. Taki los ekranowych heroin, jeśli przychodzi im walczyć z nożownikiem w masce. Reżyser i scenarzysta Christopher Landon  ponownie korzysta z szatek – coraz mniej krwawego – slashera i wydobywa czarnohumorzastą esencję z motywu dnia (nie)przeżywanego wciąż na nowo. Zasada rządząca emocjami kinomanów ma się opierać na prostym kontraście. O ile oczekiwanie na mord zwykle wywołuje poczucie grozy, o tyle mord spodziewany i notorycznie powtarzający się powinien działać jak parodia strachu. Zmultiplikowana śmierć kpi z wszelkiej egzystencjalnej filozofii, odziera z tajemnicy ""życie po życiu"", odwraca jakikolwiek sens. Tyle teoria. W praktyce ten absolutnie zgryźliwy, z założenia pozbawiony krztyny litości żart, przez mechaniczne, boleśnie liczne powtórzenia faktycznie potrafi odrzeć historię z dramaturgii, skutkując głuchą na argumenty nudą.       Jessica Rothe  Universal Pictures Tym razem charakterna studentka Tree (we wszechstronnie slapstickowej kreacji Jessiki Rothe) musi nie tylko rozwiązać zagadkę, by ocalić własne życie. Walka dziewczyny z anonimem ubranym w maskę przerośniętego bobasa zamienia się także w próbę ocalenia znanej jej rzeczywistości – oswojenia się ze stratą matki i scementowania relacji z przyjaciółmi. Choć Tree nie może zerwać kartki z kalendarza, to czas ją ściga: z każdą kolejną śmiercią jej bliscy coraz mniej przypominają siebie. Twórcy zawiązują na znanej już nam narracyjnej pętli kolejne supełki. Komu w pierwszym filmie przypadła do gustu – w moim przekonaniu niezbyt kreatywna i pozbawiona napięcia – zabawa w przeplatanie tych samych wydarzeń, tego ucieszy wiadomość, że owa kombinatoryka w części drugiej jeszcze bardziej się komplikuje. Zapomnijcie za to o horrorze; zamiast tego przestawcie się na rejestry zarezerwowane dla niewyszukanej komedii z elementami taniego sci-fi. Gag, który ucieszyłby Scooby Doo, spotyka tu popfizykę w demonstracyjnej wersji ""Teorii wielkiego podrywu"". Jest tak niezobowiązująco i lekko, że można nie zauważyć, iż narrację prowadzi się w stylu wolnej amerykanki rodem ze slapstickowej animacji.  Pisanie o filozoficznym naddatku tej multigatunkowej komedii byłoby nadużyciem, choć w trakcie seansu przez tył głowy szybko (bardzo szybko) przemknęło mi kilka myśli o skompromitowanej predestynacji, chaosie rządzącym ludzkim losem i kruchych tożsamościach, dla których budulcem nierzadko okazuje się przypadek. Taka to bowiem narracyjna piramidka, w której przełożenie jednego klocka grozi zawaleniem poszczególnych psychologii. Może zresztą zawalenia te wielokrotnie następują? Trudno ocenić, na ile zgryźliwy humor twórców, odwracanie slasherowej konwencji i kinofilskie mrugnięcia okiem celowo zamazują portrety coraz to mniej angażujących postaci. Można mieć żal do twórców, że nie pozwolili kibicować sympatycznym bohaterom. Bo czemuż mielibyśmy to robić, skoro są tu tylko przez chwilę, a koszmar zaraz katapultuje nas do punktu wyjścia, w którym ta sama postać będzie miała inną biografię. Zgrywa goni zgrywę, czego najlepszym przykładem jest zmiana tożsamości mordercy w zależności od wymiaru czasoprzestrzeni. Czyżbyśmy wszyscy kryli w sobie psychola? To naprawdę nieważne. W pewnym momencie zbrodzień przestaje być istotny, a bohaterka zamiast bawić się z nim w kotka i myszkę, bierze nieuniknione w swoje ręce i zaznaje perwersyjnych rozkoszy kreatywnego samobójstwa.       Suraj Sharma,  Jessica Rothe,  Israel Broussard,  Phi Vu,  Sarah Yarkin  Universal Pictures Motywacje czasami idą w odstawkę i takie ich prawo, skoro samo życie dawno w tym filmie straciło na wartości. Rezultat łatwo przewidzieć: sprawczość bohaterów jest znikoma, sympatie widza zostają unieważnione, mechaniczność fabuły woła o pomstę do nieba (albo chociaż do Netflixa, gdzie ""Russian Doll"", wdzięczniejsza wariacja ""Dnia świstaka"", oferuje swoim widzom nieco więcej). Całkiem możliwe, że sens gdzieś tu się przewija, ale po co go szukać, jeśli do rozwiązania narracyjnych pętelek i supełków mają nam służyć znane z popkultury quasi-naukowe teoryjki, które zamiast przynieść geekom dziką radochę, przypominają katalizatory akcji w rodzaju deus ex machina. Tu postępek bohatera skutkuje ""Efektem motyla"", tam ktoś trafia na swojego dublera rodem z ""Powrotu do przyszłości II"", jeszcze gdzieś pojawia się żartobliwa sugestia, by narracyjny chaos ujarzmić metodą à la ""Incepcja"". Samoświadomi bohaterowie puszczają do nas oko tylko po to, by dać znać, że wiedzą, że my wiemy. Recykling ma się dobrze, parodia ze slapstickiem również, szkoda tylko, że tam, gdzie miał być ""Krzyk"", pojawił się ""Straszny film"".  "
Kiedy się pojawiłaś (2018),6,"Skye (Maisie Williams) jest nastolatką, która nigdy nie dożyje 18 urodzin. Ma raka. W jej przypadku śmierć nie jest już kwestią ""jeśli"", a ""kiedy"". Dziewczyna zdaje sobie z tego sprawę i robi dobrą minę do złej gry. Ma listę zwariowanych wyczynów, które chce dokonać przed śmiercią. I jest zdeterminowana, by skreślić wszystkie wpisane na niej pozycje.         Maisie Williams  BCDF Pictures Jednak Skye nie jest główną bohaterką filmu Petera Hutchingsa ""Kiedy się pojawiłaś"", choć odgrywać będzie w nim kluczową rolę. Na pierwszym planie jest jej rówieśnik, Calvin (Asa Butterfield). To chłopak naznaczony tragedią, zamknięty w sobie, cierpiący na paniczny strach przed śmiercią, który objawia się jego przekonaniem, że cierpi na nieuleczalną chorobę. Spotykają się na grupie wsparcia dla osób cierpiących na nowotwory. Skye wciąga go do swojego przedsięwzięcia, w ten sposób dając chłopakowi dokładnie to, czego potrzebował - nowy punkt widzenia, dystans, sposób na wyzwolenie się ze skorupy, która kiedyś chroniła go przed cierpieniem, a teraz stała się jego więzieniem.       Asa Butterfield  BCDF Pictures ""Kiedy się pojawiłaś"" nie jest bowiem filmem o umieraniu. Hutchings i scenarzysta Fergal Rock, jak wielu filmowców przed nimi, podążają drogą wyznaczoną przez Lwa Tołstoja, który pisał: ""Jeśli życie jest Dobrem, to Dobrem jest i śmierć, bez której nie ma życia"". Umieranie jednych jest okrutnym ale jednak darem - dla innych. Co oczywiście prowadzi do uproszczenia i łagodzenia wizerunku śmierci. Cierpienie Skye jest jedynie dyskretnie zaznaczone. Scen, kiedy trzyma się za brzuch, gdy wymiotuje w łazience, gdy mdleje, jest niewiele i służą jedynie przypomnieniu, że nie oglądamy przygód zwyczajnej niesfornej nastolatki. Dobroczynny wpływ jej śmiertelności na Calvina nie jest równoważony przez krótkie przebitki na matkę chłopaka, która nie pozbierała się po rodzinnej tragedii, czy też na rodziców Skye. Ci ostatni pojawiają w scenach rodem z folderów reklamowych prywatnych hospicjów: uśmiechnięci przez łzy otaczając ciepłem i wsparciem swoją umierającą córkę.  Takie traktowanie niewyobrażalnego (i, dla dotkniętych nim, niesprawiedliwego) cierpienia może niektórych widzów odstręczać. Tym bardziej, że podobnych obrazów powstało na pęczki, więc łatwo jest o przesyt i frustrację. Jednak ""Kiedy się pojawiłaś"" może wiele osób pozytywnie zaskoczyć. Choćby tym, jak zaprezentowano relację wiążącą Skye i Calvina. Odbiega ona od narracyjnej normy. Dwójka bohaterów jest też na tyle ciekawie skrojona, że pomimo całej schematyczności filmu łatwo nawiązuje się między nimi a widzami nić porozumienia. Reżyser całkiem sprawnie łączy wzruszenia, humor, rozterki typowych nastolatków i wyjątkowe problemy pary bohaterów. Choć ma skłonność do korzystania z muzyki, która ""podpowiada"", jakie emocje mają widzowie odczuwać, lub też z kadrów, które są kopią z podobnych filmów nakręconych wcześniej.       Maisie Williams,  Asa Butterfield  BCDF Pictures ""Kiedy się pojawiłaś"" jest najlepsze w momentach wyciszenia. Okazuje się wtedy, że reżyser potrafi z zaskakującym wyczuciem pokazać chwile zwątpienia, strachu, desperackiego pragnienia bliskości. Czasem wystarcza mu jeden gest, spojrzenie, by zaskoczyć mocą autentycznych emocji. Pozostaje jedynie żałować, że takich scen jest niewiele, bo właśnie oglądając je zapomina się o tym, że jest to kolejna hurtowa opowieść o umierających nastolatkach. W tych rzadkich momentach ""Kiedy się pojawiłaś"" porusza swą prawdziwością do żywego. I za ich sprawą jest to koniec końców film, po który warto sięgnąć."
Witajcie w Marwen (2018),5,"Nie ma nic bardziej kobiecego od wysokich obcasów – przynajmniej w odczuciu Marka Hogancampa (Steve Carell). Utalentowany grafik, który w równym stopniu co historią drugiej wojny światowej fascynuje się damskim obuwiem, na co dzień nosi się jak przeciętny facet w średnim wieku. W szafie trzyma jednak kolekcję pantofelków i koturnów, sandałków i klapek, botków i espadryli, jakiej nie powstydziłaby się niejedna szafiarka; bez oporów przyznaje też, że nic nie dodaje mu pewności siebie tak, jak niebotyczne szpilki. Pech chce, że pewnego dnia informacje o nietypowych upodobaniach Marka dochodzą do uszu niewłaściwych osób. Grupka napędzanych nienawiścią i alkoholem neonazistów postanawia wybić (a właściwie wykopać) mu z głowy przebieranki. W efekcie bohater trafia na intensywną terapię. Choć w trakcie rekonwalescencji musi na nowo nauczyć się chodzić i mówić, a drżenie rąk na zawsze przekreśla jego karierę rysownika komiksów, najbardziej dotkliwe i trudne do wyleczenia rany zadano jego psychice: ataki paniki skutecznie utrudniają mu nie tylko powrót na łono społeczeństwa, ale też walkę o sprawiedliwość.           Merritt Wever,  Steve Carell  Universal Pictures Na szczęście z odsieczą przychodzą długonogie mieszkanki tytułowego Marwen – fikcyjnego miasteczka, którego makietę Mark zbudował na tyłach swojego domu. To kobiety piękne, odważne i bezgranicznie oddane kapitanowi Hogie’emu (alter ego Hogancampa), niejednokrotnie ratujące go z rąk panoszących się w pobliżu nazistowskich żołnierzy. Bowiem mimo że od napaści upłynęły już lata, bohater nadal nie może się otrząsnąć z tragedii, jaka go spotkała. W wyobraźni wciąż odtwarza sytuację, inscenizując coraz to nowe jej warianty. Choć przetwarzanie traumy jest w jego przypadku formą autoterapii, nie przynosi ono spektakularnych rezultatów. Mark wciąż cierpi na ataki paniki, coraz bardziej pogrążając się w uzależnieniu od Deji Thorin (Diane Kruger), belgijskiej czarownicy o włosach zielonych jak nadużywane przez niego psychotropy, jedynej niemającej odpowiednika wśród jego przyjaciółek. Wszystko zaczyna się zmieniać, gdy do domu sprzedanego przez sąsiadów bohatera (a wkrótce potem do Marwen) wprowadza się rudowłosa Nicol (Leslie Mann).        Universal Pictures Wspomnienia Marka Hogancampa (kilka lat temu przedstawiona w dokumencie ""Marwencol"") wydawały się idealnym tematem dla Roberta Zemeckisa. Twórca ""Ekspresu polarnego"" miał okazję znów opowiedzieć o przeciętnym, a jednocześnie niezwykłym człowieku szukającym swojego miejsca w nieprzyjaznym społeczeństwie, przy okazji eksplorując eskapistyczny charakter medium. Niestety: z tego, co mogło się stać błyskotliwym połączeniem ""Forresta Gumpa"" z ""Kto wrobił Królika Rogera?"", wyszła pozbawiona oryginalności wydmuszka, będąca dla reżysera jedynie pretekstem do autoafirmacji (patrz odniesienie do ikonicznej sceny z ""Powrotu do przyszłości""). Zamiast skupić się na rozwijaniu bohaterów Zemeckis zatraca się w zabawie technologią motion capture. Widać, że ma z tego sporo frajdy i choć połączenie animacji z występami aktorów wypada efektownie, nie zastąpi dobrego scenariusza. W rezultacie otrzymujemy dzieło solidnie zrealizowane, lecz pozbawione polotu, o którym zapomina się praktycznie w chwili opuszczenia sali kinowej. Takie właśnie filmy – plastikowe jak lalka Barbie – powstają, kiedy skupiony na stronie wizualnej reżyser zapomina, że widz wymaga przede wszystkim ciekawej historii. "
Kacper i Emma szukają skarbu (2018),5,"Nie ma chyba większego pewniaka w całej światowej kinematografii niż skandynawskie produkcje dla najmłodszych. I nawet jeśli odrobinę tu przesadzam, to chyba nie jakoś szczególnie. Jeszcze przed seansem kolejnej odsłony przygód Traktorka Florka, Lassego i Mai czy Kacpra i Emmy możemy być przecież pewni, co zobaczymy. Czeka nas kino, które wie dokładnie, czym i dla kogo jest. Kino absolutnie użytkowe i totalnie pragmatyczne. Takie, które nie płaszczy się przed dorosłym widzem, które nie celuje w annały historii X muzy i które mierzy zamiary na siły swoich docelowych małych odbiorców. Można nie cenić, ale szanować trzeba.        Oliver Dahl,  Alba Ørbech-Nilssen  Ripple World Pictures Tym razem Kacper i Emma wybierają się na wakacje: lato mają spędzić nad morzem, w gościnie u dziadków dziewczynki. Na dzień dobry wita nas piosenka o tym, że ""nawet latem nie zawsze świeci słońce"" i to dobra zapowiedź bezpiecznej, iście letniej tonacji filmu. Jak we wszystkich odsłonach serii fabuła jest dość pretekstowa, a perypetie raczej skromne: nie ma tu ani poważnych dramatów, ani nawet wulgarnego slapsticku, jaki bywa zmorą kina dla dzieci. Jeśli ktoś już zachowa się nieładnie, czym prędzej przeprasza i wszystko wraca do normy. To taki film, w którym bohaterowie dużo do siebie nawzajem machają, życzliwie się przy tym uśmiechając.   Intryga kręci się wokół poszukiwania skarbów: Kacper i Emma znajdują tajemniczą puszkę, której zawartość stanowi wskazówkę, jak odnaleźć coś jeszcze cenniejszego. Nie o skarby jednak tu idzie, ale o lekcję świata dla młodych widzów. Tytułowy duet jest więc sprytnie skontrastowany z dwoma innymi parami: dziadek Emmy opowiada jej o swoim przyjacielu sprzed lat, tymczasem humorzasta starsza siostra Kacpra podkochuje się w chłopcu z pobliskiego sklepiku. Dla twórców to pretekst, by opowiedzieć o zaletach prawdziwej przyjaźni oraz przestrzec przed niedolami nastoletniości. Wątek, w którym mama Kacpra opowiada dzieciom o dojrzewaniu, jakby było ono jakąś nieuleczalną chorobą, jest chyba najzabawniejszym w całym filmie. I jedynym, który zapewni choć odrobinę frajdy rodzicom.        Oliver Dahl,  Alba Ørbech-Nilssen  Ripple World Pictures Takie już prawidła filmowej pracy u podstaw. Dorosły oglądający ""Kacpra i Emmę…"" poczuje się, jakby trafił na lekcję polskiego w głębokiej podstawówce – i tak ma być. Reżyserskie środki są tu proste niczym animacja dwóch ""żywych"" maskotek towarzyszących parze bohaterów (trochę w charakterze chóru greckiego, trochę komediowego przerywnika) – i takie mają być. Można docenić obyczajowe niuanse, na przykład niestereotypowy podział ról płciowych: to dziewczynka jest tu  przecież przebojowa i zawadiacka, a chłopiec – nieśmiały i strachliwy. Nie ma jednak co liczyć na jakiekolwiek odchyły od normy; czy to in plus, czy in minus. To wciąż kino stylu nie tyle zerowego, co zerówkowego. Grunt, że w swojej kategorii absolutnie spełnione. A że istnieją filmy dla dzieci, które potrafią wytrzymać tempo narzucone w dorosłej lidze? To już inna historia."
Córka trenera (2018),7,"Ambicje rodziców mogą być przekleństwem dzieci. W ""Córce trenera"" Łukasza Grzegorzka prowincjonalne zawody tenisowe wydają się nie tyle przepustką do mitycznego Wimbledonu (który, jak głosi napis na jednej ze ścian kortu, zawsze jest ""po drugiej stronie""), ile okazją do podszytego dobrymi intencjami znęcania się trenerów nad młodymi graczami. Tenis to bezdotykowy sport dla dżentelmenów – co z tego, skoro po nieudanym gemie mamy ochotę cisnąć rakietą w kort. Skrajne emocje udzielają się podróżującym po Polsce od zawodów do zawodów Maciejowi (Jacek Braciak) i Wiktorii (Karolina Bruchnicka) Kornetom – ojcu i córce, których relacja zostanie wystawiona w filmie na próbę.       Jacek Braciak,  Karolina Bruchnicka  TVP S.A.Krakowskie Biuro FestiwaloweKoskinoPolski Instytut Sztuki Filmowej Opowieść o rodzicielskiej presji i wychowaniu, które przybiera postać wojskowego treningu, zrealizował Grzegorzek w niezobowiązującym, śmieszno-gorzkim stylu, który już przy okazji debiutanckiego ""Kampera"" porównywany był do dokonań amerykańskich twórców kina niezależnego. Ów ""duch Sundance"" unosi się też nad ""Córką trenera"", lecz ani przez chwilę nie dominuje nad autorską i lokalną perspektywą. Inspirowany biografią reżysera (który pojawia się na ekranie jako podejrzany moralnie trener), film ma więcej luzu, wizualnego polotu i pewności siebie niż nie do końca spełniony ""Kamper"". Oprócz pożyczonego z równoległej rzeczywistości komediowego epizodu Piotra Żurawskiego, mieszkającego w przyczepie na kempingu hipisa-hipstera, który częstuje Wiktorię i jej kolegę Igora skrętami, ""Córka trenera"" zręcznie przywołuje klimat widzianej z drogi małomiasteczkowej Polski, z barami i tanimi hotelami doskonale pamiętającymi PRL.  Komediodramat Grzegorzka dzieli temat z niedawnym dokumentem ""Over the Limit"" Marty Prus o rosyjskiej gimnastyczce przygotowującej się do igrzysk olimpijskich w Rio de Janeiro. W obu filmach pytanie o koszty psychiczne, jakie ponoszą wyczynowi sportowcy, przeważa nad zachwytem nad pięknem sportu. W ""Córce trenera"" zapalony, w pełni oddany dyscyplinie gracz jest jeden – to Maciej, który nawet z pękniętą łękotką towarzyszy córce w biegu na dłuższy dystans. Wiktoria lubi wygrywać, bo uszczęśliwia wtedy swojego tatę – dla niej samej tenis nie ma chyba większego znaczenia. Grzegorzek nie stworzył jednak paszkwilu na toksycznego ojca, który zmusza córeczkę do morderczych poświęceń. Sceny meczów tenisowych kamera Weroniki Bilskiej pokazuje w zwolnionym tempie, przy akompaniamencie wirtuozerskiego ""Kaprysu nr 24"" Niccolò Paganiniego, podkreślając ziemistą fakturę kortu oświetlanego wakacyjnym słońcem. Wibrujące skrzypce, w połączeniu z dźwiękami uderzeń rakiety i spazmami wysiłku wydobywającymi się z graczy, tworzą poetycki, lekko osobliwy efekt. Nawet jeśli przygotowania do zawodów okupione są bezwzględnymi wyrzeczeniami (na czele z restrykcyjną dietą), to pracują one na rzecz eleganckiego i wybitnie fotogenicznego tenisowego spektaklu.       Piotr Żurawski,  Karolina Bruchnicka  TVP S.A.Krakowskie Biuro FestiwaloweKoskinoPolski Instytut Sztuki Filmowej Tytuł filmu wydaje się jednak zwodniczy. Odpowiedniejszy byłby ""Trener córki"" – pod względem dramaturgicznym opowieść kręci się wokół Macieja, który przechodzi też o wiele większą przemianę; Wiktoria jest często ledwie katalizatorem tych zmian. Choć taka hierarchia ważności najpewniej wpisana była już w sam scenariusz, to temperamenty pary głównych aktorów tylko ją wzmocniły. Jacek Braciak (współproducent filmu) jest empatycznym ekranowym partnerem początkującej Karoliny Bruchnickiej i nie sposób go oskarżyć o aktorski egoizm. A jednak klasa i intensywność jego kreacji – w zestawieniu z mało ekspresyjną, zbyt zobojętniałą Bruchnicką – sprawiają, że kradnie cały film. To bodaj najlepsza rola Braciaka w karierze, wygrana na sprzecznych impulsach i kontraście sportowej krzepy ze skromnym wzrostem aktora. Jest wielką przyjemnością obserwować w ostatnich latach, jak mistrz drugiego planu i niepozorny dotąd artysta spełnia się w coraz bardziej wymagających i złożonych kreacjach.       Jacek Braciak  TVP S.A.Krakowskie Biuro FestiwaloweKoskinoPolski Instytut Sztuki Filmowej Największa wartość ""Córki trenera"" zawiera się w jej bezpretensjonalnym tonie. Grzegorzek ma talent do portretowania bohaterów, którzy lubią wbijać sobie bolesne szpile, ale małe rodzinne okrucieństwo tonowane jest tutaj wzajemnym zrozumieniem. Opowieść nie daje się też zamknąć w ciasnej, jednoznacznej formule. Nie jest to ani wizja zmarnowanego dzieciństwa, ani tym bardziej apoteoza para-faszystowskich technik doskonalenia rzemiosła spod znaku ""Whiplash"" (2014) Damiena Chazelle'a. W ""Córce trenera"" widzimy raczej, co się dzieje, kiedy pasja nie przechodzi z pokolenia na pokolenie, kiedy córka nie chce przejąć pałeczki od ojca. A niby dlaczego miałaby to robić? Dowcipny, nierzadko brawurowy film Grzegorzka przekonuje nas, żebyśmy zamiast projektować swoje fantazje na innych, zajęli się w końcu realizacją własnych marzeń. Dopiero wtedy mamy pewność, że piłka pozostanie w grze."
Kobiety mafii 2 (2019),4,"Druga część ""Kobiet mafii"" ma znacznie większy rozmach od pierwszej. Akcja toczy się na dwóch półkulach i trzech kontynentach – w Europie, Ameryce Łacińskiej i Afryce. Nasze lokalne, warszawskie ""królowe mafii"" podbijają świat: nie tylko – jak bohaterowie kina lat 90. – kradną samochody w Niemczech, ale też kupują na tony kokainę od kolumbijskich karteli, a nawet dołączają do szeregów Państwa Islamskiego.        Katarzyna Warnke  Aleksandra Mecwaldowska         Michał Karmowski,  Amin Bensalem,  Agnieszka Dygant,  Sobota  Aleksandra Mecwaldowska         Aleksandra Grabowska  Aleksandra Mecwaldowska Niestety, zabrakło pomysłu na to, jak ze wszystkich pokazywanych na ekranie historii stworzyć rozrywkowe kino na światowym poziomie. ""Kobiety mafii 2"" wyglądają jak marzenie biedaka o hollywoodzkiej superprodukcji. Zamiast polskiej wersji kina ze stajni Michaela Baya czy Luca Bessona ostatecznie wychodzi kiepska telewizja – niechlujnie wyprodukowana, ciągle powtarzająca kilka tych samych reżyserskich i aktorskich trików, topornie obchodząca się z filmowymi kliszami.  ""Kobiety mafii 2"" bardziej niż jak film kinowy odbiera się jak ściśnięty do niecałych trzech godzin sezon serialu. Akcja pędzi na złamanie karku, wykonując po drodze przedziwne przeskoki, bez troski o rozwój postaci i logikę. Ciągle zmieniają się gatunki i nastroje. Wątek kolumbijski wprowadza klimaty aspirujące do ""Narcos"", wątek marokański to z kolei kolonialny, orientalny romans w stylu ""Syna szejka"" z Rudolphem Valentino. Obraz świata islamu, jaki przedstawia Vega, to w najlepszym razie leniwy intelektualnie stereotyp, w najgorszym – rasizm; muzułmanie to wyłącznie złodzieje, terroryści lub namiętni kochankowie. W świecie ""Kobiet mafii 2"" o miłości nie mówi się inaczej niż językiem najtańszego melodramatu z międzywojnia – w niektórych momentach w porównaniu z Vegą ""Trędowata"" wydaje się arcydziełem powściągliwości. Wątek Stelli, zbuntowanej córki mafioza, zajmującej się kradzieżą samochodów, wygląda z kolei jak hybryda ""Młodych wilków"" i ""Szybkich i wściekłych"". Wszystkie te składniki nie bardzo łączą się w jedną całość.   Film raczej się urywa, niż kończy – nie mamy wrażenia, by w ostatniej scenie doszło do jakiejś puenty, myślowego czy dramaturgicznego zamknięcia. Zamiast fabuły otrzymujemy swoisty montaż charakterystycznych dla kina Vegi atrakcji: trochę mizoginii, trochę żenującego humoru, trochę groźnie wytatuowanych gangusów, trochę scen sadystycznej przemocy, trochę wulgaryzmów i mądrości życiowych typu ""wszyscy kradną, śmierć frajerom"".        Katarzyna Warnke  Aleksandra Mecwaldowska W tym kalejdoskopie nie mają szans rozwinąć się żadne postacie. Większość z nich nie wychodzi poza kliszę i stereotyp. Janusz Chabior znów gra zakapiora z władzą – jak w każdym filmie Vegi. Katarzyna Warnke jako Anna – była królowa mafii zarabiająca wielkie pieniądze na swoich wspomnieniach – jest tylko groteskową karykaturą. Najciekawsza jako postać w pierwszej części Daria (Agnieszka Dygant) tu się w ogóle fabularnie nie rozwija. Postać gangsterki z Kolumbii, chroniącej się przed dawnymi kolegami z kartelu w Polsce, jest po prostu kuriozalnie napisana i nieprawdopodobna. Jeśli w tej paradzie klisz ktoś się wyróżnia, to Aleksandra Grabowska jako Stella oraz świetnie wystylizowany raper Sobota (Michał Sobolewski) jako jeden z żołnierzy gangu Darii.       Agnieszka Dygant,  Sobota  Aleksandra Mecwaldowska ""Kobiety mafii 2"" mają jednak dwie niewątpliwe zalety. Po pierwsze, film nie udaje, że mówi jakąś prawdę o Polsce, jak robił to ""Botoks"". Nie umacnia fałszywych wyobrażeń na temat służby zdrowia czy aborcji. Po drugie, jakkolwiek śmieciowe byłoby kino Vegi, to nie można mu odmówić niepodrabialnego autorskiego stylu i pewnej filmowej sprawności. Chociaż nie unika żenady, Vega przynajmniej nie nudzi. Prawie trzy godziny z reklamami w kinie mijają szybko i dość bezboleśnie – już choćby za to podwyższam ocenę o jedną gwiazdkę. Czasem pojawia się myśl, że gdyby Vega zamiast trzech filmów rocznie robił jeden na trzy lata, może mógłby robić niezłe rozrywkowe kino. Ale jak wiemy reżyser stawia na ilość – filmów i widzów – nie jakość.  "
Gdyby ulica Beale umiała mówić (2018),9,"Bębny dudnią. Słychać drgania, podskórne wstrząsy, raz się nasilają, za chwilę cichną, jakby jakaś niewidzialna ręka obracała pokrętłem radia i nie mogła się zdecydować na właściwą stację. Takie zmienne natężenia wyznaczają rytm nowego filmu Jenkinsa, zastygają w kształt emocjonalnej sinusoidy, w której czarny reżyser opowiada – po raz kolejny – czarną historię. Tak, kolor skóry ma tu fundamentalne znaczenie, nie tylko dlatego, że ""Gdyby ulica Beale mogła mówić"" jest adaptacją powieści Jamesa Baldwina, dzisiaj chyba najczęściej filmowanego kronikarza amerykańskiego (anty)rasizmu, wybitnego działacza i eseisty. Sam Jenkins, krok po kroku, staje się dla współczesnej Ameryki podobną intelektualną ikoną – dziejopisarzem czarnej diaspory, człowiekiem, który pisze dla kina to, co nigdy nie zostało w nim zapisane. Ma do tego predyspozycje. Ze swoją subtelną wrażliwością, wyczuciem niuansu, oddaniem, z jakim wydobywa zmysłowe i cielesne detale, przemawia jednocześnie z wewnątrz społeczności, jak i – jak to się mówi – ze środka własnych bebechów. Szczerość nie jest u niego ani satyryczna, ani melodramatyczna. To raczej powrót do kina jako ""czasu utrwalonego"", a w przypadku Ameryki – być może w ogóle jego wymyślenie.        Stephan James,  KiKi Layne  Annapurna Pictures Dlatego na pytanie, które stawia widzom James Baldwin w cytacie otwierającym film – co oznaczają dźwięki bębnów na ulicy Beale? – można odpowiedzieć dwojako. Na poziomie metaforycznym drgania burzą mur oddzielający historię napisaną przez zwycięzców od wszystkiego, co zostało przemilczane. Na poziomie dosłownym powinny natomiast zbić powierzchnię odgradzającą ciała dwojga kochanków. ""Mam nadzieję, że nikt nigdy nie będzie musiał patrzeć na człowieka, którego kocha, przez szybę"" – mówi 19-letnia narratorka Jenkinsa-Baldwina. Tish (udany debiut KiKi Layne) żyje nadzieją, ale jednocześnie jej cierpienie jest jakby wspólnym losem całej czarnej diaspory, czymś, o czym nie tylko się wie, lecz czego się realnie doświadcza, na skórze sąsiadów, rodziny, przyjaciół, a w końcu – na skórze własnej. Jej ukochany, Fonny (Stephan James), czeka w areszcie na wyrok w sprawie gwałtu, którego – wiemy, nie wiemy, trudno powiedzieć – wcale nie popełnił. W tym czasie na zewnątrz, w świecie dziania się, a nie oczekiwania, odbywa się zaciekła i wielowątkowa walka. O sprawiedliwość z państwem i jego koruptolubnymi białymi funkcjonariuszami. O uznanie z najbliższą rodziną i rodziną partnera – nieco zdewociałą, bogobojną, przesądną. Uznanie siebie i uznanie dziecka, bo Tish jest w samotnej ciąży, jak wiele czarnych kobiet zarówno wtedy, w latach 70., jak i dzisiaj. I wreszcie – o miłość wbrew systemowemu rasizmowi, który możliwość pełnej realizacji uczucia rozdziela podług koloru skóry. Jesteś biały, proszą bardzo – masz tu dom, ogródek, pracę. Jesteś czarny – staraj się, a może jakoś to będzie. Nie narzekaj, unikaj razów.  Ale, co istotne dla finalnego wydźwięku ""Ulicy Beale"", Jenkinsa nie do końca sama ta walka interesuje i na pewno nie stawia jej w centrum wydarzeń. Skoro główną figurą wizualną jest w filmie szyba, a ta umożliwia jedynie zawieszenie spojrzenia, natomiast broni przed kontaktem fizycznym, reżyser – w licznych retrospekcjach, przemieszaniu linii czasowych i w kontrze do ascetycznej logiki więzienia – odsłania przed nami różne wymiary i znaczenia dotyku. Rekonstruuje historię wielkiej miłości ""od kołyski"" z punktu widzenia młodej kobiety, która dotyku jednocześnie się boi i pragnie go za wszelką cenę. Dzięki temu skóra – obecna tak często w zbliżeniach – staje się w filmie wielopoziomową metaforą, o wiele głębszą, niż w pierwszej chwili bylibyśmy skłonni przyznać. ""Dotknięciem"" – ciała, jego kruchości, odsłonięcia i napiętnowania – jest choćby scena, w której Fonny przyjmuje w domu dawno niewidzianego przyjaciela, a ten zdradza przed nim, że kilka dni temu wypuścili go z więzienia. Na naszych oczach Brian Tyree Henry, znany z komediowej roli kuzyna-rapera w serialu ""Atlanta"", zamienia się w synonim fizycznego i psychicznego złamania, jego usta drżą i nie potrafią wypowiedzieć bolesnych słów, jakby przerażone ogromem cielesnego stygmatu. Po tym można już tylko bez opamiętania pić, jeść, palić jointa – dotknąć najprostszej przyjemności i poczuć, że wciąż się żyje. Podobnie jest w scenach czułości i erotycznych zbliżeń – milczących i powolnych, a jednocześnie dziwnie rozedrganych, skupionych na ciałach, które – my to wiemy, one jeszcze nie – niedługo zostaną od siebie oderwane. A nawet w dotyku, którym Fonny, artysta-samouk, obdarza surowe kawały drewna, ciosając z nich abstrakcyjne i twarde formy, jakby w akcie buntu wobec własnej niestabilnej, kruchej egzystencji. W poszukiwaniu oparcia, materialnego fundamentu, czegoś, co – kiedy przyjdzie już na niego czas – mógłby po sobie zostawić po tej właściwej stronie więziennej szyby.       Stephan James,  KiKi Layne  Annapurna Pictures Kto pokazałby te wszystkie zmysłowe niuanse lepiej niż Jenkins? Jeśli czegoś w ""Ulicy Beale"" mogłoby być więcej, to pewnie sprawczości kobiet. Tyle że znowu – jeśli chodzi o oddanie prawdy czasów, trudno mieć mu cokolwiek za złe. Dla czarnej kobiety amerykańskie społeczeństwo lat 60. czy 70. przygotowało określone miejsce – bądź albo, jak w filmie, skórą do wąchania (i dotykania) w domu towarowym, albo sczeźnij w rodzinnych kazamatach. Z drugiej strony, to jednak matki, żony i partnerki podejmują tutaj działania, które wymagają trzeźwego intelektu i precyzyjnej taktyki, a ojcowie – jak to ojcowie – popijają koniak i knują, oddając cwaniactwu to, co cwaniackie. Może więc Jenkins pokazuje cały obraz, w niuansach zbierając ducha epoki ze wszystkimi jego aporiami i niejednoznacznościami? Gdyby ulica Beale – albo ulica w Harlemie, która gości akcję filmu – potrafiła mówić, powiedziałaby nam zapewne, że to, co się tutaj wydarzyło, pozostaje zapisane w ciele, w doświadczeniu, w kolektywnej pamięci. Ale ulice nie mówią. Mają od tego swoich ludzi. I dlatego Jenkins ze skóry, bruku, gwaru, światła i spojrzenia wyczytuje czas. Reżyseruje historię do tej pory zawieszoną nad ulicami, wszystko jedno, Harlemu, Detroit, Compton czy Nowego Orleanu. Obecną wprawdzie w tradycji, lecz dopiero od niedawna również w mainstreamowej czy artystycznej kulturze. Można jej nie czytać, można nawet nie lubić, jednak nie sposób nie poczuć szacunku dla jej subtelnego ogromu. Jeśli to nadal nie jest oznaką reżyserskiej wielkości – nie czarnej, nie afroamerykańskiej, nawet nie amerykańskiej, lecz właśnie reżyserskiej – to, wybaczcie, ale sam już nie wiem, co mogłoby nią być."
Ułaskawienie (2018),6,"Jan Jakub Kolski wraca w swoim najnowszym filmie do Popielaw i kina prywatnej mitologii, zakorzenionej w wiejskim, ludowym wszechświecie, jakie uprawiał w latach 90. – okresie swoich największych artystycznych sukcesów. W ""Ułaskawieniu"" mniej jest przy tym cudowności, realizmu magicznego, ludowego surrealizmu i absurdalnego humoru niż w produkcjach z epoki ""Jańcia Wodnika"". Najnowszy film twórcy ""Pogrzebu kartofla"" przypomina za to odnalezione po latach dzieło ludowego nurtu Szkoły Polskiej – choć historia, jaką w nim opowiada, w czasach, gdy pierwsze kroki stawiali Wajda, Kutz i Has z przyczyn cenzuralnych nie mogłaby trafić na ekran.       Jan Jankowski,  Grażyna Błęcka-Kolska  Centrum Technologii AudiowizualnychTelewizja PolskaVitabriEC1 Łódź - Miasto KulturyEurimagesEtno CafeOdra FilmCzeski Instytut AudiowizualnyPodkarpacki Fundusz FilmowyŁódź Film CommissionMimesis FilmWytwórnia Doświadczalna Sp. z o.o.Polski Instytut Sztuki FilmowejCentrala ""Ułaskawienie"" jest fantazją reżysera, opierającą się na rodzinnej pamięci. Kolski  wyprawia swoich dziadków w podróż, w jaką w rzeczywistości nigdy się wybrali: każe im przemierzyć w 1946 roku kilkaset kilometrów z trumną i martwym ciałem ich syna, by pochować go w ""bezpiecznej ziemi"". Syn – tak jak wuj Kolskiego, Wałcaw Szewczyk – jest oficerem AK, który trafia do antykomunistycznego podziemia i ginie z ręki swojego dawnego podwładnego, złamanego przez UB. Komuna nie pozwala mu jednak na wieczne odpoczywanie. Władze ciągle rozkopują grób i otwierają trumnę, by kolejni ważni towarzysze upewnili się, że słynny wróg nowego systemu na pewno jest martwy. Matka chłopca pragnie wywieźć ciało syna w bezpieczne miejsce. Ojciec się zgadza, wiedziony poczuciem winy. To on doprowadził zabójcę do kryjówki syna, nieświadomy, że dawny żołnierz AK nie jest kimś, komu można dłużej ufać.  Obraz Polski 1946 roku widoczny w filmie przypomina kraj po apokalipsie. Szewczykowie mijają spalone, porzucone przez mieszkańców wsie, puste obejścia, zdewastowane kościoły. Kraj terroryzują żołnierze Armii Czerwonej i polskie, wierne nowym władzom wojsko. Kolski nie kręci jednak plakatu prawicowej polityki historycznej w stylu nieszczęsnej ""Historii Roja"". Im dłużej towarzyszymy ojcu i matce, tym bardziej dostrzegamy złożoność ludzkich postaw w wojennej i powojennej rzeczywistości. To, że często przypadek decyduje o tym, po której stronie znajduje się dana osoba.       Grażyna Błęcka-Kolska  Centrum Technologii AudiowizualnychTelewizja PolskaVitabriEC1 Łódź - Miasto KulturyEurimagesEtno CafeOdra FilmCzeski Instytut AudiowizualnyPodkarpacki Fundusz FilmowyŁódź Film CommissionMimesis FilmWytwórnia Doświadczalna Sp. z o.o.Polski Instytut Sztuki FilmowejCentrala Podróż Szewczyków ma też duchowy charakter. Konfrontacja z doświadczeniem wojny i stalinizmu skłania małżonków do pytań o źródło zła, o obojętność i milczenie boga. W jednej ze scen Szewczykowa stoi w opuszczonym kościele i bezmyślnie zamyka i otwiera drzwi do pustego tabernakulum – nie ma tam w środku żadnej świętości. Od początku możemy się jednak spodziewać, że to odrzucenie wiary ostatecznie ma prowadzić do jej ponownej afirmacji. W późniejszej scenie Szewczykowa siedzi pod krucyfiksem, z którego – jak w legendarnej scenie w ""Popiele i diamencie"" – zwisa głową w dół figura Jezusa. Kobieta podnosi ją i mocuje ponownie prawidłowo na krzyżu. Ta scena streszcza w zasadzie całą myślową i duchową stawkę filmu.  Doceniam w ""Ułaskawieniu"" wiele rzeczy. Jego głęboko osobisty ton, to jak łączy fantazję, zmyślenie, pamięć rodzinną i narodową. Doceniam siłę i wizualną urodę niektórych scen, sposób, w jaki reżyser posługuje się kamerą 16 mm. Ale nie potrafię też ukryć, że film zwyczajnie mnie nie porwał. W niektórych momentach wyobraźnia, intencje, wrażliwość twórcy podążały zupełnie równoległymi torami do mojej uwagi.  ""Ułaskawienie"" blednie w cieniu wielkiego kina historycznego ostatniej dekady. W przeciwieństwie do ""Wołynia"", ""Idy"" czy ""Pokłosia"" konfrontacja z historią nie wydaje się otwierać żadnych nowych przestrzeni we współczesności. W przeciwieństwie do dzieł Smarzowskiego i Pawlikowskiego, film Kolskiego nie stanie się centrum debaty publicznej. Nie znaczy to, że osobistej historii reżysera nie warto wysłuchać. Warto, ale trzeba też mieć świadomość jej ograniczeń."
Granica (2018),6,"Tina, bohaterka ""Granicy"", nie ma szans, by zostać modelką z Instagrama. Chociaż na pierwszy rzut oka wydaje się zwyczajna, w rzeczywistości bardzo się wyróżnia. Choćby tym, że ma nosa do zbrodni. Dosłownie. Posiada tak wrażliwy węch, że potrafi wyczuć ludzki stres, strach, złe intencje. Dlatego też idealnie odnajduje się w pracy w porcie, do którego przybijają promy obsługujące linie zagraniczne. Jeśli wysiadający pasażerowie mają coś na sumieniu, ona to poczuje. Poza tym jej życie jest bardzo typowe, pozbawione szaleństw i ekscytacji. Wolny czas spędza na łonie natury. Dom dzieli z mężczyzną mającym fioła na punkcie hodowli psich czempionów. Od czasu do czasu odwiedza ojca cierpiącego na demencję.        Eva Melander  Det Danske FilminstitutNordisk Film- & TV-FondEurimagesMeta FilmSvenska Filminstitutet (SFI)Film i VästSveriges Television (SVT) Tina nie ma niestety szans na spokojną egzystencję. Kiedy w jej nozdrza wpadnie woń Vore'a, pasażera jednego z promów, jej życie odmieni się raz na zawsze. Najpierw odkryje w sobie uczucia, o których myślała, że nigdy nie staną się częścią jej doświadczenia, potem zacznie eksperymentować, decydując się na przykład na kulinarne przygody wykraczające poza jej najśmielsze marzenia. W końcu pozna tajemnicę, która zmusi ją do odpowiedzenia na pytania o to, kim jest i co w związku z tym jest winna bliskim oraz obcym.  Ali Abbasi stawia w ""Granicy"" pytania o tożsamość: na ile wiąże nas solidarność genetyczna, na ile jesteśmy produktem wychowania i gdzie w tym wszystkim jest miejsce na etykę i moralność. Reżyser porusza również temat odpowiedzialności zbiorowej, zbrodni i kary, a przede wszystkim zemsty, który stawiana jest ponad osobiste szczęście. Niestety te interesujące wątki pojawiają się w filmie w zasadzie jako efekt uboczny. Abbasi bowiem  jest zainteresowany przede wszystkim budowaniem świata jak najbardziej podobnego do naszej szarej rzeczywistości, który następnie krok po kroku dekonstruuje, zmienia, nadając mu nowy, niezwykły wymiar.  W twórczości reżysera nie jest to nic nowego. Podobny zabieg leżał u podstaw jego poprzedniego obrazu, ""Shelley"". Tu został on usprawniony, lepiej wkomponowany w strukturę fabuły. Niemniej jednak Abbasi tak bardzo skupia się na mozolnym odsłanianiu kolejnych elementów rzeczywistości swojego wykreowanego świata, że w efekcie przestaje to mieć znaczenie. Gdy wreszcie tajemnica zostaje ujawniona, okazuje się niczym więcej jak atrakcyjnym bibelotem, który w żaden istotny sposób nie wpływa na przesłanie filmu. Jest źródłem drobnych udziwnień (scena z penisem, zaskakująca zawartość kartonu w lodówce) i niczym więcej.       Eva Melander  Det Danske FilminstitutNordisk Film- & TV-FondEurimagesMeta FilmSvenska Filminstitutet (SFI)Film i VästSveriges Television (SVT) Skupienie się na budowaniu świata prowadzi też do zaburzenia proporcji całej opowieści. Gdy elementy układanki w końcu znajdą się na właściwych miejscach, ""Granica"" szybkimi krokami zbliża się do zakończenia. Stąd też wszystkie egzystencjalne pytania czy cała masa problemów bohaterki zostają zaprezentowane hurtowo bez zapewnienia czasu i miejsca na ich odpowiednie rozpracowanie. W konsekwencji kwestia tożsamości i zemsty sprowadza się do kilku dość banalnych i oczywistych uwag, dla których wcale nie potrzeba było udziwniać świata przedstawionego. Ba, można wręcz sądzić, że większe zakorzenienie w realnym świecie pozwoliłoby na lepszą identyfikację widza z rozterkami bohaterki.   To, że Tina nie jest wyłącznie dekoracją baśniowego świata reżysera, pozostaje zasługą grającej ją Evy Melander. Jej Tina to postać bliska i namacalna, a jej emocjonalne przeżycia nie dają się łatwo zbagatelizować. To dzięki tej kreacji ""Granica"" pozostała interesującym filmem i ciekawym przyczynkiem do refleksji nad tajemnicą kryjącą się w słowie ""Ja""."
My (2018),7,"""My"" zaczyna się jak wiele filmów o nastolatkach. Na holendersko-belgijskiej granicy czterech chłopaków i cztery dziewczyny w wieku około 16 lat wspólnie spędzają letnie miesiące, odkrywac swoją seksualność, zmysłowość, eksperymentując i bawiąc się – nie zawsze rozsądnie. Szybko okazuje się jednak, że historia, z jaką obcujemy, jest nieporównanie mroczniejsza – bliska w klimacie i tematyce takim filmom, jak ""Bully"" Larry’ego Clarka czy ""Alpha Dog"" Nicka Cassavetesa. Twórcy zderzają nas z szeregiem drastycznych scen i tematów: prostytucją nieletnich, przemocą seksualną – i nie tylko, demoralizacją, głęboko toksycznymi relacjami.         uFundUmediaHabbekratsA Team Productions Film ma ciekawą formę narracji. Nie ma w nim obiektywnego narratora, nigdy w pełni nie dowiadujemy się, co się naprawdę stało w życiu ośmiorga przyjaciół. Historia podzielona jest na cztery rozdziały, każdy opowiadany jest z punktu widzenia innego bohatera. Nikt nie wie wszystkiego i nikt nie mówi do końca prawdy. Wraz z każdą nową opowieścią poznajemy fakty, jakie w poprzednich zostały pominięte i przeinaczone.  We wszystkich narracjach widzimy nastolatków z raczej zamożnych domów, wolnych od większych finansowych trosk, podejmujących tragiczne w skutkach decyzje. Droga do zła dla każdego z bohaterów zaczyna się w innym punkcie. Narrator pierwszej części, Simon, wydaj się przede wszystkim znudzony i biernie poddający się wpływom otoczenia. Kolejna narratorka wplątuje się w matnię przez nieodwzajemnioną miłość. Jej przyjaciółka owładnięta jest pretensjonalnym pragnieniem, by nie być taka jak wszyscy, by odróżnić się od anonimowego tłumu, który co dzień jadzie autostradą do nudnej pracy na etat. Ostatni z nastolatków, przedstawiający swoją wersję wydarzeń, stłamszony jest przez toksyczną relację z ojcem, który nie musi nawet nic mówić, by stawiać wymagania, jakim nie da się sprostać.   Wszystkie powody, dla których bohaterowie robią, co robią, znoszą się wzajemnie. Zostajemy na końcu z poczuciem nieprzejrzystości ich pragnień. Uderza banalność czynionego przez nich zła, które jakkolwiek głupie i banalne by było, niesie jednak ze sobą realne krzywdy. Taki właśnie – banalny i absurdalny, pozbawiony wymiaru realnej, metafizycznej transgresji – jest najbardziej dramatyczny moment filmu, który wstrząsa nami dopiero po minutach, gdy zaczynamy uświadamiać sobie, co się właściwie stało.         uFundUmediaHabbekratsA Team Productions          uFundUmediaHabbekratsA Team Productions          uFundUmediaHabbekratsA Team Productions W tle historii młodych bohaterów udało się pokazać ciekawy, subtelny, krytyczny obraz współczesnych Niderlandów – tych po holenderskiej i belgijskiej stronie granicy. Widzimy, jak w pozornie silnie egalitarnym społeczeństwie artykułują się różnice majątkowe i statusowe. Jak za fasadą bardzo etycznej, głęboko cywilizowanej formy życia zbiorowego kryje się przemoc, często seksualna; jak osoby uchodzące za filary społeczności wykorzystują swoją pozycję, by wycisnąć wszystko, czego pragną, ze słabszych.  Jednocześnie film jest nierówny. Niektóre fragmenty kręcą się w miejscu, uciekają w zbyt łatwy ton paniki moralnej – zwłaszcza w trzeciej części. Kilka scen zdecydowanie warto by w niej napisać na nowo. Trochę zawodzi też kluczowa, ostatnia część – choć wynagradza to głęboko nieoczywiste zakończenie, które daje nam dużo do myślenia nie tylko o tym, co zobaczyliśmy, ale także o tym, czy wiemy, co tak naprawdę wydarzyło się w życiu bohaterów."
Zakon Świętej Agaty (2018),4,"Kinomani mogą potraktować seans ""Zakonu świętej Agaty"" jako rodzaj wyzwania. Zadanie jest proste: znajdźcie jak najwięcej elementów, które zostały skopiowane z innych filmów. Zapożyczeń szukajcie nie tylko w warstwie fabularnej, ale również w muzyce, rozwiązaniach scenograficznych, pracy kamery, a nawet efektach dźwiękowych. Dreszczowiec Darrena Lynna Bousmana  przypomina monstrum Frankensteina pozszywane ze strzępów takich produkcji jak ""Dziecko Rosemary"", ""Suspiria"", ""Opowieść podręcznej"", ""Uciekaj!"", ""Siostry Magdalenki"" oraz ""Misery"". Szkoda jednak, że pomimo długiej listy zacnych źródeł inspiracji reżyserowi nie udało się wznieść utworu ponad poziom B-klasowego kina grozy spod znaku nunsploitation.         Akcja filmu rozgrywa się w latach 50. w USA. O tym, że nie są to dobre czasy dla ciężarnych, niezamężnych i pozbawionych środków do życia kobiet, przekonuje się główna bohaterka Mary (debiutantka Sabrina Kern). Osamotniona, zdesperowana dziewczyna szuka schronienia w położonym na odludziu tytułowym przybytku. Z chwilą, gdy przekracza ona próg domostwa, orientujemy się, że trafiła niestety z deszczu pod rynnę. Zakon rządzi się arcysurowymi regułami, wszelkie przewinienia są brutalnie karane, a gospodynie pod wodzą demonicznej matki przełożonej (Carolyn Hennesy) wyglądają i zachowują się, jakby właśnie opuściły plan kolejnego sezonu ""American Horror Story"".  Za oknami straszą mgła i ogołocone z liści konary drzew, w środku - popękane ściany, paskudna tapeta oraz podejrzane odgłosy dochodzące ze strychu. Czy władzę sprawują tu nadprzyrodzone siły? A może zdarzenia na ekranie są jedynie projekcją  naznaczonego traumą, rozstrojonego zbliżającym się porodem umysłu bohaterki? Oto jest pytanie.         Uprzedmiotowienie kobiet, zinstytucjonalizowana przemoc, ciemne interesy schowane za  religijnymi sztandarami - w scenariuszu Andy'ego Demetrio i Shauna Fletchera nie brakuje intrygujących motywów, które w rękach zdolniejszych twórców mogłyby zaowocować spełnionym kinem gatunkowym z ambicjami. Tam, gdzie inni sięgnęliby po skalpel, reżyser  i spółka wybierają jednak kilof. Tam, gdzie można było zmylić tropy i uśpić czujność widowni, filmowcy woleli zagrać w otwarte karty. W efekcie w ""Zakonie świętej Agaty"" jakiekolwiek niuanse szybko rozmywają się w sztampowym, przeciętnie zagranym spektaklu grozy. Bousman, jak na reżysera trzech części ""Piły"" przystało, podlewa go tyleż szokującą co groteskową przemocą. W myśl zasady ""nic co ludzkie…"" serwuje widowni sceny obcinania języka, zjadania własnych wymiotów oraz duszenia ofiary przy pomocy… pępowiny.          W filmie broni się przede wszystkim niepokojąca, inspirowana mocno twórczością Daria Argenta strona wizualna. Autor zdjęć Joseph White w efektowny sposób operuje światłem, cieniem i kolorami, oblekając przestrzeń zgromadzenia złowieszczą aurą.  Szkoda więc, że poza nią w ""Zakonie"" straszy głównie nuda. "
Prodigy. Opętany (2019),4,"Popkultura uczy, że jeśli ktoś na tym łez padole może liczyć na reinkarnację, są to głównie seryjni mordercy. Tym razem drugie życie wygrywa sadystyczny Węgier z domku w głębi lasu – po skutecznej policyjnej obławie jego dusza znajduje azyl w ciele noworodka Milesa. Zanim rzucicie się na mnie z pazurami, wiedzcie, że to tylko krótkie streszczenie prologu filmu Nicholasa McCarthy’ego. Już w jednej z pierwszych scen obraz ran po kulach na torsie mężczyzny zostaje nałożony na identyczny wzór krwawych plamek na ciele dziecka. Bardzo to wszystko subtelne.       Jackson Robert Scott  Orion PicturesVinson FilmsXYZ FilmsMetro-Goldwyn-Mayer (MGM)  Po kilku latach bezstresowego wychowania, Miles (Jackson Robert Scott) robi się niespodziewanie wymarzonym materiałem badawczym dla superniani, psychoanalityka i egzorcysty – mówi w obcych językach, wieszczy ludziom rychły zgon i generalnie zdradza oznaki ciężkiej psychomachii, ""Zupełnie Jakby W Jego Ciele Mieszkały Dwie Osoby"". A jednak pytanie, czym różni się od całego zastępu opętanych dzieciaków, które przewinęły się przez kinowy ekran, jest w tym wypadku retoryczne. Ze swoim arsenałem dziwacznych grymasów, przeszywającym wzrokiem oraz biegłą znajomością węgierskiego przypomina raczej kukłę wyciągniętą z zakurzonego repozytorium kina grozy. A jako że centralna postać jest dziełem Frankensteina pozszywanym z tysiąca postaci, to i całość sprawia wrażenie filmoznawczego quizu. Tu ""Omen"", tam ""Sierota"", za rogiem ""Naznaczony"", na strychu ""Synalek"". I tak w kółko, aż do napisów końcowych.       Jackson Robert Scott  Orion PicturesVinson FilmsXYZ FilmsMetro-Goldwyn-Mayer (MGM) Ponieważ w filmie znalazło się parę intrygujących konceptów, warto traktować go mimo wszystko jako ambitną porażkę bądź niespełnioną obietnicę. Ot, choćby motyw wybitnego umysłu Milesa, który dziecko zawdzięcza w dużej mierze nieproszonemu rezydentowi swojej duszy. Albo niepokojący fakt, że opętany dzieciak zaczyna dostrzegać w swojej matce przede wszystkim kobietę (próbuje ją nawet uwieść w trakcie jednej z niewinnych zabaw). To wszystko są interesujące wątki, które mogłyby wbijać się klinem w wyeksploatowaną do cna konwencję, stanowić sedno jakiejś zabawy z naszymi przyzwyczajeniami. Tyle że od subtelności i wygrywania psychologicznych niuansów McCarthy woli retoryczny kilof oraz nachalną symbolikę. Scena, w której bohater ściera z twarzy tylko połowę halloweenowego makijażu i wdzięczy się do lustra, jest tego najbardziej finezyjnym przykładem.     Reżyser zna oczywiście gatunkowe reguły, scenarzysta miewa przebłyski geniuszu (doskonale napisana scena seansu hipnozy!), a wcielająca się w matkę chłopca Taylor Schilling (""Orange Is The New Black"") posiada papiery na grę w aktorskiej ekstraklasie. To jednak trochę za mało – a przynajmniej w czasach renesansu horroru, gdy nawet ze znanych puzzli układa się nowe obrazki. ""Opętany"" Miles może i jest geniuszem, lecz od swoich filmowych rówieśników z piekła rodem musi się jeszcze sporo nauczyć."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Ogród rodzinny. Przyjaciel (2017),4,"Praga, lata II wojny światowej. Męskie przyjaźnie szorstkie jak łodygi kaktusów. Kobiety w żałobnych woalach i modlitwy za uwięzionych mężów. Konspiracja, bohaterstwo, opór. Kilometry kwadratowe tekturowego scenariusza, bogoojczyźnianych emocji, smutnych twarzy i podniosłej symboliki. To jeszcze Czechy czy może już Polska?     Nie chcę przez to powiedzieć, że czeskie kino kojarzy mi się wyłącznie z dystansem, ironią i surrealistycznym poczuciem humoru (chociaż ok, kojarzy mi się głównie z tym). Nie neguję też czeskiego zapotrzebowania na politykę historyczną i jestem jak najdalszy od nabijania się z liczebności czeskiego ruchu oporu (podobno ""pięciu kolesi na krzyż""). Nie znam się na tym. Przeszkadza mi za to oglądanie kolejnej wycinanki zrobionej wyłącznie ku pokrzepieniu serc. ""Ogród rodzinny. Przyjaciel"" to pierwsza część sagi w reżyserii Jana Hřebejka – pierwsza i prawdopodobnie najbardziej melodramatyczna, bo nie ma opcji, żeby nad miłością w cieniu wojny nie krążyło widmo ""Casablanki"". Mamy więc: trzech braci działających w antynazistowskiej konspiracji, piękny modernistyczny dom na odludziu, gdzie – wśród hodowanych przez szwagra egzotycznych kaktusów – można ukryć tajne dokumenty, a w końcu – wpadkę i zesłanie do obozów koncentracyjnych. Vilma, ciężarna żona Jindřicha, po aresztowaniu męża trafia pod opiekę jego najlepszego przyjaciela, doktora Jiříego. To on odbiera poród, służy za wsparcie materialne i duchowe, a ostatecznie na stałe zamieszkuje z Vilmą i jej dwiema siostrami w wielkim domu pod Pragą. Dla córki Jindřicha ciepły i wesoły wujek staje się namiastką nieobecnego ojca, dla żony – emocjonalną podporą w czasach wojennej zawieruchy. Między Vilmą i Jiřím rodzi się uczucie. Uczucie, dodajmy, zakazane i niemożliwe, bo przecież wszyscy wiedzą, że żona bohatera ma w życiu tylko jedną powinność: czekać, cierpieć i pozostać wierną. Czy taka konfiguracja w ogóle ma szansę na pozytywne zwieńczenie?   Czekanie na Jindřicha w słodkich, kolorowych pejzażach Czech pod niemiecką okupacją jest kwintesencją filmu Hřebejka. Czeka się tutaj mocno i namiętnie, a w międzyczasie na wokandę, po kolei, wchodzą postacie wykrojone z satyrycznej lub heroicznej blachy falistej. Wspomniany szwagier od kaktusów, maniakalnie skupiony na ochronie i pielęgnowaniu egzotycznych roślin, ale jednocześnie niedostrzegający zagrożonych ludzkich żyć tuż za oknem, to oczywiście figura tchórza o złotym sercu i jedno z głównych filmowych źródeł rubasznego humoru. Podobnie siostra Jindřicha, kobieta wścibska i arogancka, ale nade wszystko – odpowiednio pulchna i żarłoczna, pojawiająca się zawsze przy akompaniamencie porykiwań z jej licznych wyczynów gastronomicznych. Ach, niech nam żyje czeskie umiłowanie prostych, zmysłowych przyjemności! Mimo że bogoojczyźnianie, bo dzieci codziennie zmawiają tutaj paciorek za ojców, a scena wigilijna przedłuża się do rozmiarów minietiudy, to jednak nadal w zgodzie z czeskim autostereotypem sielskości. Brawo.  Przy tym potencjału tkwiącego w czekaniu – wszystkich możliwych napięć emocjonalnych, które rodzi nietypowa konfiguracja przyjacielsko-rodzinna – zupełnie nie udaje się w filmie wyzyskać i wyprowadzić poza najoczywistsze schematy konserwatywnej opery mydlanej. Krewni Jindřicha patrzą krzywo i mówią prosto z mostu, że jest krzywo; siostry Vilmy wspierają, czyli mówią otwarcie, że wspierają. Dzieci płaczą i prześcigają się w przechwałkach, czyj ojciec otrzyma po wojnie okazalszy pomnik narodowy. W zasadzie od razu wszystkie karty zostają wyłożone na stół, zaprogramowane w zgodzie z kliszą martyrologiczno-melodramatyczną i odhaczone w kolejności chronologicznej, po bożemu, co dzisiaj – po absolutnym kulturowym opatrzeniu i obeznaniu z klasyką wojennego dramatu – robi z filmu Hřebejka doświadczenie zwyczajnie nudne i sztuczne.  Nic nas nie może zaskoczyć, odciągnąć od przysypiania albo wyrwać poza ramy sentymentu, moralnej czystości i ckliwej emocjonalności. I nie jest też rzecz jasna tak, że ""Ogród rodzinny..."" to film nie do oglądania. Wręcz przeciwnie, w kluczu staroświeckiej przezroczystości wypada absolutnie neutralnie, a nawet – poprawnie. Perfekcyjnie realizuje główny cel kina bohaterskiego z historią w tle: pokazuje surowych mężczyzn z pokorą znoszących własny los oraz piękne i oddane kobiety czekające w domu na lepsze czasy. Żony czasem oczywiście zbłądzą, to fakt, ale w ich moralną dyscyplinę nikt tutaj nie wątpi. Treść i forma są u Hřebejka jak lustrzane odbicie naszych rodzimych produkcyjniaków historycznych: cnota i honor w najczystszych postaciach wznoszą się tutaj zawsze na marmurowych postumentach. Dobre to czy nie, przyjemnie czy nieprzyjemnie – na to pytanie musicie sobie odpowiedzieć już sami."
Ziemia pod nogami (2019),3,"Czytając recenzje austriackiego ""Der Boden unter den Füßen"" z festiwalu w Berlinie, trudno nie poczuć się jak bohaterka filmu Marie Kreutzer, która powoli traci tytułowy ""grunt pod nogami"", a wraz z nim kontakt z rzeczywistością. Opinie zewsząd zdecydowanie przychylne, pochwałom za poruszanie ""ważnych problemów"" nie ma końca, krytycy zjednoczeni w zadumie nad ciężkim losem korposzczurzycy. Trzeba być jednak wiernym własnym odczuciom, nawet jeśli mogą to być pierwsze oznaki schizofrenii. Za kolejny film o tym, że w domach z betonu nie ma wolnej miłości a w korporacyjnych szklanych domach to już w ogóle nie ma nic, ja zdecydowanie podziękuję.  Lola (Valerie Pachner) jest Terminatorzycą z jakiegoś koncernu, która regularnie zasuwa na tak zwanych ""czterdziestkach ósemkach"" - maratonach nieprzerwanej, dwudobowej pracy. Zapięta pod szyję, wyprostowana jak struna, podbija kartę w Austriackiej firmie, walcząc o awans i delegację do Australii. Egzystuje głównie na lotniskach i w hotelach, jej mieszkanie jest sterylne niczym z katalogu, a jej życie osobiste sprowadza się do maniakalnego pedałowania na rowerku treningowym. Nawet sekretny romans Loli z szefową (Mavie Hörbiger) bardziej przypomina prymusowskie podlizywanie się przełożonej albo strategiczny ruch karierowiczki niż cokolwiek szczerego i ludzkiego. Na tym nieskazitelnym wizerunku musi pojawić się jednak rysa, niczym ciemne odrosty pod platynowym hełmem-fryzurą Loli.    Bohaterka dostaje niespodziewany telefon: jej siostra, Conny (Pia Hierzegger), miała kolejną próbę samobójczą. Lola postanawia jednak ukryć przed światem ten fakt - zresztą nikt i tak nie wie, że ma krewną. Kreutzer niezbyt subtelnie pyta tu, czy robienie dobrej miny do złej korporacyjnej gry nie jest aby symptomem poważnej choroby? Czy wypierająca na potęgę Lola nie ma aby więcej wspólnego ze schizofreniczną siostrą niż chciałaby przyznać? Czy jest jakaś różnica między łyknięciem wiadra tabletek a wypruwaniem sobie żył w jakimś biurowcu? Anonimowe, blade salki konferencyjne i pokoje hotelowe, w jakich spędza czas bohaterka, nieprzypadkowo wyglądają w obiektywie reżyserki niemal tak samo, jak anonimowe, blade wnętrza szpitala psychiatrycznego, w którym przebywa Conny.  Opowieść o tym, że krewna obnaża korpo-zatracenie się głównej bohaterki? Tak, ""Der Boden unter den Füßen"" to ""Toni Erdmann”, tyle że na poważnie. Szkoda, bo rzadkie momenty humoru, na jakie pozwala sobie Kreutzer, potrafią uskrzydlić kolejne przyciężkawe, zużyte metafory. Takim przebłyskiem jest na przykład scena z pacjentem szpitala psychiatrycznego, który podaje się za lekarza Conny i wygłasza całkiem zdroworozsądkową diagnozę - dopóki ktoś nie zdemaskuje jego szarady. To dużo ciekawszy sposób opowiadania o zacierającej się granicy między rzeczywistością a urojeniami niż formuła festiwalowego psycho-thrillera, z jakiej korzysta tu reżyserka. Chwała jej chociaż za to, że nie idzie na całego i daruje sobie szokujące twisty. Chwyty w rodzaju tajemniczych telefonów i zacinających się wind wciąż jednak wypadają zbyt szablonowo w ambitnej, aspiracyjnej arthouse’owej otoczce.  Valerie Pachner w roli Loli wdzięcznie wciela postać kobiety próbującej desperacko chwycić za fraki swoje własne życie i wdrożyć je w morderczą rutynę. Niestety, aktorka może zajechać jedynie tam, gdzie pozwoli jej scenariusz. Ten zaś zbyt mocno bazuje na etatowych, wyświechtanych metaforach. Korporacyjna machina produkująca psychozy, kobiecość jako rola - tematy nośne, ale przepisane z podręcznika nośnych tematów. Brakuje jakiejś świeżej perspektywy, bardziej wnikliwego - albo chociaż bardziej pomysłowego - spojrzenia na problem. Bez tego ""Der Boden unter den Füßen"" jest płaskie niczym wybrana przez reżyserkę anemiczna tonacja barwna. Szczyt utożsamienia się z tematem: kino o pracy w korporacji banalne jak praca w korporacji.  "
Skin (2018),6,"Ohio. Miejsce, w którym wygrywa się w Stanach wybory. To tu - przy przyzwoleniu policji - wytatuowani skinheadzi prą do przodu w marszu nienawiści. Kiedy natykają się na kontrmanifestację, dochodzi do zamieszek, w których zmasakrowany zostaje czarnoskóry nastolatek. Odpowiedzialny jest Bryon Widner (Jamie Bell), którego po aresztowaniu służby próbują nakłonić do zeznań w zamian za objęcie programem ochrony świadków. Ściąga wtedy portki, i pokazuje uda, gdzie wytatuowany ma napis łatwy do przetłumaczenia jako ""śmierć konfidentom"". Ze współpracy - przynajmniej na razie - nici. Skin wraca do swojej przestępczej ""rodziny"" - pijącej na umór, hołubiącej siłę fizyczną grupy białych suprematystów, uważających się za spadkobierców wikingów. Zioną oni nienawiścią do czarnych, Żydów, gejów, muzułmanów, Chińczyków, właściwie do wszystkich. A może po prostu do siebie samych?  Na jednym ze spędów ekstremalnej prawicy Bryon poznaje Julie (Danielle Macdonald). Dziewczyna, która ma wytatuowaną swastykę na udzie, deklaruje, że ""skończyła z tym gównem"" i jest tu tylko dla pieniędzy - jej córki występują na scenie. Pracujący jako tatuażysta Bryon proponuje, że przerobi jej dziarę. Zaczyna się między nimi rodzić coś autentycznego, co może doprowadzić do... Wszystkie scenariusze są jeszcze możliwe, bo choć Bryon chce być od teraz lepszym człowiekiem, nie wiemy, czy będzie potrafił. I czy pozwoli mu na to neonazistowska rodzina, której wiele zawdzięcza i która jeszcze więcej żąda w zamian.   Film zgarnął nagrodę FIPRESCI na festiwalu w Toronto, w Europie pokazano go premierowo na Berlinale, wiosną wchodzi do polskich kin. Rewelacją jest tu na pewno Bell - nie ma już w sobie nic z dawnego Billy’ego Elliota, faktycznie budzi strach i niechęć, ale też przekonująco potrafi ukazać przemianę swego bohatera. Niesamowicie trudną, bo wciąż, szczególnie po alkoholu, ciemna strona nie będzie chciała dać o sobie zapomnieć. Film zapewne przyczyni się do rozwoju kariery znanej z “Patti Cake$” i “Kluseczki” Macdonald. Wystąpiła ona zresztą również w nominowanym w tym roku do Oscara krótkim metrażu Guya Nattiva, także zatytułowanym “Skin”, którego teraz dostajemy pełnometrażowe rozwinięcie. Tutaj udowadnia, że potrafi zagrać nie tylko walczącą o szacunek świata przebojową nastolatkę, ale i matkę, muzę czy silną kobietę. Ciekawe, że w parę typowo amerykańskich “white trashów” wcielił się Anglik i Australijka, a choć razem wyglądają dość groteskowo, wytworzyła się między nimi prawdziwa chemia. W uczucie tych freaków łatwo uwierzyć i jeszcze łatwiej mu kibicować.  Słabiej niestety wypada drugi plan. Bill Camp i Vera Farmiga nieco przerysowują role przywódców nazistowskiego klanu. Niewiele do zagrania dostała jasna strona mocy: Mary Stuart Masterson jako agentka FBI miga na ekranie ledwie przez parę sekund, papierowe są frazy wygłaszane przez próbującego resocjalizować nienawistników Daryle’a Jenkinsa (Mike Colter) - założyciela organizacji One People's Project. Gdy wykłada on motywy swego działania młodszemu aktywiście, brzmi to nazbyt czytankowo - podział na dobro i zło, i tak przecież oczywisty, malowany jest tu zbyt grubą kreską. Być może jednak to cena, którą reżyser zdecydował się zapłacić za komunikatywność filmu; za to, by nikt nie pomylił jednego z drugim.  Słabością filmu jest też jego przewidywalność. Od początku widzimy przebłyski kosztownego i bolesnego procesu usuwania tatuaży z nazistowskimi symbolami. Wiemy więc, jak opowieść się skończy - całość oglądamy jak złe wspomnienie. Nietrudno też się domyślić, że na końcu - jak w większości filmów opartych na prawdziwych wydarzeniach - wjadą zdjęcia osób, którymi film inspirowano. ""Skin"" formalnie więc nie rzuca wielkich wyzwań, nie rzuca też na kolana, ale ogląda się go gładko – widzów ceniących przede wszystkim dobrze opowiedzianą historię na pewno zadowoli. Jedynym ekscesem jest tu może stężenie dość naturalistycznie ukazanej przemocy - kontrowersje wzbudza scena krwawej rzezi zgotowanej przez neonazistów muzułmanom.   Po osadzonym w latach 70. “Czarnym bractwie”, ""Skin"" ogląda się trochę jak jego kontynuację, ukazującą dzisiejszych spadkobierców tej samej ideologii - wydawałoby się, dawno już skompromitowanej. Reżyser filmu, Izraelczyk pracujący w Stanach, potomek ocalałych z Holokaustu, pokazuje jak znów podnosi ona swój ohydny łeb. Dlatego pewne historie trzeba opowiadać ciągle na nowo, i dlatego ""Skin"" jest filmem potrzebnym. Trafia w czas, kiedy rasizm, szczególnie od wyboru Trumpa na prezydenta, zaczął w Ameryce bezwstydnie pokazywać twarz. Zawsze obecny, dziś czuje się - a przecież nie tylko tam - coraz bardziej bezkarny. Celnie ukazano tu, jak łatwo nim zarażać: wystarczy wyciągnąć dłoń do głodnych, a następnie nakarmić ich nienawiścią, która - jak pisała Szymborska - “ma bystre oczy snajpera i śmiało patrzy w przyszłość”. "
"Żegnaj, mój synu (2019)",5,"Dwóch chłopców siedzi nad zalewem. Jeden chce dołączyć do ekipy, która pluska się już w wodzie, drugi się boi. Za chwilę dojdzie do tragedii. Nie będzie to jednak film o dzieciach, lecz o ich rodzicach. Yaojun i Liyun byli ze sobą od zawsze – obserwujemy ich, gdy pracują w latach 80. w fabryce, gdy rodzi im się synek, gdy przeprowadzają się na południe. Kiedy Liyun zachodzi w ciążę po raz drugi, w Chińskiej Republice Ludowej obowiązuje już polityka jednego dziecka. Zmuszona więc zostaje do aborcji – co gorsze, przez swą przyjaciółkę odpowiadającą w zakładzie za nowo utworzony departament planowania rodziny. Pojawi się jeszcze trzecie dziecko – sprawiający kłopoty adoptowany syn. Oj, będzie depresyjnie. Może nie aż tak, jak w ""Siedzącym słoniu"", ale nastrój jest tu konsekwentnie minorowy. Pod koniec warto mieć pod ręką chusteczki.  Tytuł nowego dzieła Wanga Xiaoshuaia, zdobywcy nagrody w Cannes za ""Szanghajskie sny"", na angielski przetłumaczono jako ""So long, my son"". I faktycznie film jest long. Równiutkie 180 minut zmieścić miało trzydzieści lat z życia bohaterów, ale także ostatnie trzy dekady historii Chin – czas przeogromnych zmian, rozwoju miast, obrastania w dostatek, który zapewniła polityka Deng Xiaopinga, dzierżącego stery kraju od końca lat 70. Jest w ""Di jiu tian chang"" scena, w której stare już małżeństwo, odwiedzając niewidziane od lat rodzinne miasto, widzi pomnik komunistycznego lidera. Machają mu czule. Dziękują, mimo że skok cywilizacyjny wcale nie przyniósł mu szczęścia. Pokora to słowo, które najmocniej określa bohaterów.  Ciekawa jest konstrukcja filmu, dzięki której wydarzenia z ich życia oglądamy nielinearnie. Bliższa i dalsza przeszłość pojawia się na ekranie w sposób mający stopniowo odsłaniać motywacje bohaterów. Nie są oznaczone latami, to, w którym okresie życia bohaterów się znajdujemy, odgadujemy głównie po, świetnej skądinąd, charakteryzacji i kostiumach oraz zmieniającym się pejzażu modernizującego się Państwa Środka. Niektórych wydarzeń, takich jak rewolucja kulturalna, nie zobaczymy w ogóle – pojawiają się tylko we wspomnieniach młodości bohaterów.  Na tematykę rodzinną i obrazowanie upływu czasu (nieprzypadkowo powracają ujęcia płynącej wody) nakładają się historie innych przedstawicieli pokolenia, które widziało Chiny cudu gospodarczego. Bo to także film o przyjaźni – o tym, czym może stać się w dobrych i w złych czasach, jak blisko jej do miłości. Prócz Yaojun i Liyun oglądamy ich rówieśników: jedni osadzani są w więzieniu, inni doświadczają awansu społecznego. Motyw dzielenia życia z przyjaciółmi podkreśla też natrętnie powracająca sentymentalna pieśń ""Auld Lang Syne"", bardzo popularna w Chinach w wersji mandaryńskiej. Na funkcji lejtmotywu jej ekranowa rola się jednak nie kończy – bohaterowie zaczynają nawet o niej rozmawiać, a jeśli dodać, że jej tekst (tak jak i film) traktuje o długoletniej przyjaźni, wypada to już nadmiarowo.  Tego rodzaju tautologii w tym, nieco nazbyt wypełnionym i dopiętym filmie jest więcej. Niekiedy chciałoby się powiedzieć reżyserowi – wystarczy, zrozumiałem. Niełatwo też znieść monotonię posępnej tonacji. Niby trudno o inną, skoro film opowiada o utracie dziecka. Pozostaje ona jednak nieprzełamana, przytłaczająca. Kiedy tylko pojawia się nieco radości i nadziei, bohaterowie szybko są za nią karani. Film rozjaśnia się właściwie dopiero w ostatnich minutach, ale by do tego momentu dotrwać, trzeba przebrnąć przez trzygodzinny seans cierpienia. Nie wiem, czy aż taki metraż był tu potrzebny. Myślę o innych pokrewnych, także rozpisanych na lata, dziełach szóstej generacji chińskich reżyserów, i wydają mi się one bardziej udane. Choćby ""Letni pałac"", gdzie mieliśmy przynajmniej atrakcje wizualne w postaci scen erotycznych czy zamieszek na Placu Tienanmen, albo ""Nawet góry przeminą"", wprowadzające elementy science fiction. Uatrakcyjniało to i tak krótszy niż w przypadku ""Di jiu tian chang"" seans.   Na pewno w kręgu bywalców festiwali i zwolenników radykalnego arthouse’u film znajdzie swoich miłośników. Pokazał to jego pozytywny odbiór po światowej premierze na Berlinale, gdzie reżysera nagrodzono wcześniej już dwukrotnie. Mi jednak przyjęcie przez Xiaoshuaia wizji życia jako nieustannej męczarni wydaje się zbyt łatwe. I co gorsze, mało wynagradzające odbiorczo."
Kradnąc konie (2019),5,"Norweg Hans Petter Moland dopiero co przerobił swojego ""Obywatela roku"" (2014) na amerykański thriller ""Cold Pursuit"" (2019), a już ma dla nas nowy film. W ""Ut og stjæle hester"" (""Out Stealing Horses"") również występuje Stellan Skarsgård, ale tym razem będzie trudniej o hollywoodzki remake z Liamem Neesonem w roli głównej. Ekranizacja cenionej książki Pera Pettersona to bowiem niespieszna, refleksyjna opowieść o mężczyźnie dumającym nad przemijaniem i rozliczającym się ze swoją przeszłością. Więcej tu patrzenia w dal i kontemplacji norweskiego krajobrazu niż czegokolwiek innego. Skarsgård siedzi w chatce i wspomina, jak za młodu biegał po lesie i kradł konie, a widz może zdecydować, czy jest to przenikliwe czy banalne.  Aktor gra 67-letniego Tronda, który po śmierci żony przeprowadza się w głąb zaśnieżonej norweskiej prowincji. Kobieta zginęła w wypadku samochodowym, a mąż siedział wówczas za kierownicą, ale – jak sam twierdzi – nie czuje się winny, jedynie samotny. Dni płyną leniwie i ponuro, w nastroju zdecydowanie schyłkowym. Spotkanie z ekscentrycznym sąsiadem przypomina jednak mężczyźnie o pewnym wydarzeniu z czasów młodości i nagle odkręca się kurek retrospekcji. W otoczeniu zimowej pustki – niczym na bielutkim ekranie świadomości – Trond odtwarza sobie spędzone w tej okolicy lato 1948 roku. Ważne, przełomowe, tak zwane ""formacyjne"".  Sytuacja jest oczywiście symboliczna jak diabli. Mamy sylwester 1999 roku, coś się kończy, coś zaczyna, ""zimowy"" emeryt flashbackuje do czasów swojej wiosennej inicjacji, życia krąg, wiadomo. Moland i jego operator Rasmus Videbæk potrafią jednak sprzedać tę metaforę, bo mówią raczej obrazem niż słowami. Jak przystało na opowieść o ""poszukiwaniu straconego czasu"", ""Ut og stjæle hester"" to film niezwykle zmysłowy. Kamera łapczywie rejestruje tętniącą życiem przyrodę i spocone ludzkie ciała, rosę na listkach i krople potu na szyi. Jeśli można sfilmować mgiełkę nostalgii, to tu się jak najbardziej udało. Moland opowiada o tym, że tworzymy sobie w głowach prywatne ołtarze z utraconych doświadczeń i spędzamy życie, bijąc im tęskne pokłony. Wypowiedziane, brzmi to banalnie; zaklęte w kolejnych sensualnych kadrach – już nieco mniej.  Trywialność wybija jednak w innym miejscu – choć tu tolerancja widowni może być wyższa niż moja. Reżyser chce nam pokazać przeszłość jako idyllę pozorną. ""Ut og stjæle hester"" to przecież tyleż opowieść o dawnych wzlotach, co o dawnych upadkach – oraz o poczuciu winy, z którym trzeba dalej żyć. Widzimy, jak cieniem na życiu bohaterów kładzie się wspomnienie wojny; jak witalność sąsiaduje ze śmiercią, a miłość z przemocą. Wszystko ładnie. Szkoda tylko, że w ruch idą tu też jakieś niepotrzebne wielkie litery, gryzące się z rewizjonistycznym tonem tajemnicze romanse i straszliwe tragedie. W dodatku okraszone nadmiarem testosteronu: od fascynacji twardym jak skała ojcem, przez bieganie nago po deszczu, pędzenie wierzchem na rumakach i pocenie się przy wycince drzew, aż po para-edypalne mokre sny o starszych kobietach. Jest ""miała fajny biust"", są ""konie w galopie"", nie brak też ""nieba nad nami"". Może to jeszcze nie kicz, ale sztampa na pewno.   Co gorsza, zbliżając się do finału Moland próbuje jakoś poskromić swój strumień świadomości i ucieka się wreszcie do protezy słów. Okazują się one jednak kwiatkiem do kożucha, dobudowaną na siłę warstwą rozumową, która nie przystaje do rozsnutej w filmie skojarzeniowej pajęczyny pamięci. Weźmy scenę niespodziewanej dyskusji o… Dickensie. Trond cytuje tu ""Dawida Copperfielda"" i lamentuje, że czuje się, jakby nie był bohaterem swojej historii, nie rozpoznaje siebie w swoich życiowych wyborach. Może i mamy tu ładną refleksję o tym, że kształtują nas nie tylko nasze decyzje, ale i wydarzenia ledwie od nas zależne, takie, o które jedynie się ocieramy, które drażnią nas przez lata swoim niedopowiedzeniem. Ale wygląda to tak, jakby reżyser na wszelki wypadek, za pięć dwunasta, kazał bohaterom zinterpretować się samemu. Dopowiedzieć, co trzeba. I dopiero to naprawdę drażni."
Jak wytresować smoka 3 (2019),9,"""Jak wytresować smoka"" to jedna z tych animacji, na której premierę tak samo mocno czekali dorośli, jak i dzieci. Trzecia i ostatnia odsłona cyklu, ""Jak wytresować smoka 3"", to zarówno spełnione kino familijne, wciągający film przygodowy, jak i błyskotliwa komedia romantyczna. To także fantastyczne zwieńczenie cyklu, który na przestrzeni prawie dekady skradł niejedno serce.         DreamWorks AnimationMad Hatter Entertainment Czas płynie szybko w doborowym towarzystwie przyjaciół i smoków – a tak jest właśnie w Bergu, na wyspie smoczych jeźdźców. Już na pierwszy rzut oka widać, że mimo upływu lat oraz imponującego rozrostu smoczej populacji, niewiele się tu zmieniło. Wikingowie wciąż są prostoduszni i porywczy, kobiety ogniste, a smoki niesforne jeszcze bardziej niż ich ludzcy przyjaciele. Czkawka, Astrid, Śledzik, Mieczyk, Szpadka i Sączysmark (konia z rzędem tłumaczowi!), choć nie są już grupą naiwnych dzieciaków, wciąż pozostają sobą – rywalizują, sprzeczają się i dokazują – ale przede wszystkim dbają o to, by smokom żyło się na tym świecie jak najlepiej.  Kolejna odsłona ich przygód rozpoczyna się właśnie od nocnej eskapady na statek łowców smoków, by uwolnić więzione w klatkach zwierzęta. Mimo nieporadności całej szóstki, misja kończy się sukcesem – ale też przelewa czarę goryczy. Sfrustrowani kłusownicy pod wodzą złowrogiego Grimmela biorą za cel Berg, prawdziwy smoczy rezerwat, gdzie najłatwiej odzyskają wszystkie wyswobodzone niegdyś z ich rąk smoki.  W obliczu nadciągającego oblężenia, Czkawka, pomimo sprzeciwu Wikingów, podejmuje decyzję o opuszczeniu wyspy, która była ich domem od wielu pokoleń. Chłopak chce znaleźć drogę do mitycznego smoczego królestwa, ukrytego przed oczami ludzi gdzieś za krańcem świata. Choć nie ma pojęcia, w którą ze stron wyruszyć, ufa głosowi serca i notatkom pozostawionym przez ojca. Niechętnie, ale szczerze wierząc w lepsze jutro i siłę swojej społeczności, Wikingowie zabierają swój dobytek na smocze grzbiety i wyruszają w podniebną podróż w imię lepszej przyszłości dla siebie i swoich skrzydlatych przyjaciół.  Życiowe ścieżki młodych Wikingów, jak zwykle pełne perypetii i niezwykłych przygód, wiodą przede wszystkim w dorosłość. Bohaterowie, których poznaliśmy jako bandę niesfornych podrostków, próbują, z lepszym lub gorszym skutkiem (ale zawsze w swoim stylu) odnaleźć się w rzeczywistości pozbawionej taryfy ulgowej. Przeżywają miłosne rozterki, idą na pierwsze kompromisy w związkach, starają się podejmować słuszne decyzje i wspierać, mimo wątpliwości, swoich najbliższych. Znacznie łatwiej było jednak odnaleźć się na smoczym grzbiecie niż w świecie brzemiennych w skutkach decyzji, gdzie po drugiej stronie, zamiast oddanego przyjaciela, jest nieugięta rzeczywistość. Odzwierciedla się to również w wizualnej warstwie filmu, znacznie mroczniejszej niż poprzednie dwie części. Pod tym względem ""Jak wytresować smoka 3"" to pouczający film o dorastaniu i bolesnym zderzaniu się z rzeczywistością – jeden z najmądrzejszych, jakie kiedykolwiek powstały.        DreamWorks AnimationMad Hatter Entertainment Co ciekawe, ta filmowa psychologia dorastania skupia się także, po raz pierwszy, na Szczerbatku i jego zjawiskowej ukochanej. Ich relacja stanowi fabularną oś wydarzeń, a także jest pięknym manifestem twórców, smoczą emancypacją w duchu animal studies. Emocje dwóch zachwycających smoczych furii są namalowane w sposób tak urzekający i przekonujący, że chwytają za serce bardziej niż rozterki Astrid i Czkawki. Pomimo pozbawienia zwierzaków głosu, ich uczucia rozbrzmiewają w filmie czysto i dźwięcznie, budowane przez perfekcyjnie animowaną mimikę, świetną muzykę, a także inteligentne, zabawne żarty.  Nie brakuje również filmowych nawiązań – ale zamiast rozpasanego festiwalu cytatów, z którego swego czasu znana była wytwórnia DreamWorks, twórcy subtelnie mrugają okiem do miłośników popkultury, zapożyczając się wizualnie u twórców ""Gry o tron"", ""Piratów z Karaibów"", ""Pearl Harbor"", ""Gwiezdnych Wojen"" czy ""Avatara"". Ogromny podziw budzi przede wszystkim namalowana z wielkim rozmachem i porywająca wyobraźnię smocza kraina. Choć wizyta w niej trwa zaledwie chwilę, powidoki tych wibrujących barw jeszcze długo zostają pod powiekami.   Scenariusz dostarcza widzom zarówno akcji, humoru, jak i wzruszeń (z dominującą przewagą tych ostatnich w końcówce). Ci, którzy pochlipywali w rękaw w finale drugiej części, powinni wyposażyć się w dodatkową paczkę chusteczek. Twórcy świadomie i niezwykle umiejętnie kołyszą emocjami widzów, uderzając co chwilę w inną strunę. Nadmierne wzruszenia tonują celnym żartem, przekłuwając balonik powagi, zanim jeszcze zdążył on zostać nadmuchany. Właśnie to umiejętne połączenie kontrastów: śmiechu i wzruszenia, sacrum i profanum, dobra i zła, tworzy kino wielkich emocji – takie, na które mamy ochotę za każdym razem, kiedy decydujemy się na zakup biletów na każdy kolejny seans.         DreamWorks AnimationMad Hatter Entertainment Twórcy znakomicie czują rytm, w którym biją serca widowni – i choć naturalnym towarzyszem każdej finałowej części jest smutek (nie inaczej jest także i w tym przypadku), to warto zmienić wektory myślenia o zakończeniu tej serii. Decyzja twórców to triumf jakości nad ilością, odcięcie się od idei kontynuowania historii tylko w celu pompowania wyników box office'u kolejnymi częściami. ""Jak wytresować smoka 3"" to najlepsze możliwe zwieńczenie serii, a także potwierdzenie świetnej artystycznej dyspozycji całego zespołu DreamWorks przed kolejnymi – miejmy nadzieję, że równie dobrymi – projektami studia."
Z najwyższego szczytu (2017),6,"Kochacie białe szaleństwo, ale z różnych przyczyn sami nie możecie mu się oddać? ""Z najwyższego szczytu"" jest w takim razie właśnie dla Was. Serge Hazanavicius opowiada bowiem baśń, ubierającą w atrakcyjne obrazy marzenia o nieokiełznanej wolności, jaką daje brawurowa jazda po stromych górskich stokach wśród zapierających dech w piersiach pejzaży. Tym, którzy sami uprawiają sporty ekstremalne, wizja francuskiego reżysera wyda się z całą pewnością bardzo naiwna. Ci jednak, którzy mogą tylko za pomocą ekranowych doznań przeżyć namiastkę tego, co daje pokonywanie granic, wyjdą z kina zadowoleni.        M6W9TarantulaCasa Kafka Pictures Movie Tax Shelter Empowered by BelfiusRouge InternationalM6 FilmsReliance Entertainment Głównym bohaterem jest Scott Ferret, młody fan zimowych sportów ekstremalnych (w tej roli Kev Adams), który ma talent i odwagę, ale któremu brakuje doświadczenia. Pewnego dnia spotyka swojego idola, słynnego Pierricka Lefranca (Vincent Elbaz). Ten, dzięki szczęśliwemu zbiegowi okoliczności i zachęcie ze strony żony, zostaje mentorem Scotta. Dalej czeka nas standardowa opowieść o uczniu i nauczycielu. Są więc obowiązkowe sceny umacniającej się między nimi przyjaźń, która zostaje wystawiona na ciężką próbę przez ambicje i brak cierpliwości młodego bohatera. Jest zachłyśnięcie się sławą i sukcesami, co prowadzi do bolesnej lekcji pokory i próby pozbierania się. Schematyczność filmu zdaje się być zamierzona. Hazanavicius opowiada w końcu starą jak człowiek historię o marzeniach osiągania niemożliwego.  Pragnąc ożywić sny o potędze, reżyser dużą wagę przyłożył do strony wizualnej. Zadaniem operatora, Rémy'ego Chevrina, było pokazanie gór jako dzikiej i nieokiełznanej krainy, która porusza duszę człowieka. Oglądając zachwycające plenery, mamy sami poczuć pragnienie porzucenia bezpiecznego fotela kinowego, założenia nart (czy też deski snowboardowej) i poszusowania w dół niekończącej się śnieżnej bieli.       Kev Adams  M6W9TarantulaCasa Kafka Pictures Movie Tax Shelter Empowered by BelfiusRouge InternationalM6 FilmsReliance Entertainment Kev Adams z kolei tryska energią, młodzieńczą brawurą, stając się uosobieniem awanturniczego ducha, który zawsze pcha człowieka do łamania zakazów i kuszenia losu. Vincent Elbaz z kolei personifikuje dojrzałość i mądrość zdobytą poprzez osobiste doświadczenie i konfrontowanie się z ograniczeniami ludzkiego ciała. Reżyser zadbał o to, żeby między tą dwójką wytworzyła się silna ekranowa chemia. W ten sposób film stał się też opowieścią o męskiej przyjaźni, o relacji mentor-uczeń, która nie jest jednostronna, lecz przynosi korzyści wszystkim. Jak cała reszta, tak i ta więź ma charakter fantazji – czegoś, za czym widzowie mogą tęsknić.  Przesycony marzycielską nostalgią kinowy debiut Hazanaviciusa jest w rezultacie filmem, który przyjemnie się ogląda, bo napełnia widzów pozytywną energią. Niestety efekt ten jest krótkotrwały, ponieważ nic w bohaterach ani ich historii nie wyróżnia się na tle setki podobnych opowieści. Bardzo szybko wspomnienie o nim zniknie przysłonięte przez bardziej wyraziste i fabularnie ciekawsze produkcje."
Alita: Battle Angel (2019),7,"Rzut oka na pierwsze kadry ""Ality"" zapiera dech w piersiach – dwa potężne miasta zespolone w brutalnym uścisku i technologicznej symbiozie. Na dole Iron City, cyberpunkowa Kinszasa, slumsy dla techno-robotników, tygiel kulturowy na miarę XXVI wieku. Na górze gigantyczny talerz Zalemu, lewitująca utopia ze wstępem wyłącznie dla klas uprzywilejowanych, siedziba Władzy i Dobra. Zalem zupełnie dosłownie wypina się na Iron City czterema literami: z wielkiej rury-odbytu zrzuca na ziemię tony żelastwa, zdezolowane szkielety androidów, wszelkiej maści badziew i syf. Zachowuje się trochę jak James Cameron, który od 20 lat bił się w piersi i przekonywał, że jest o krok od realizacji ""Ality"", a ostatecznie – zajęty dopieszczaniem animowanej dżungli w ""Awatarach"" – zrobił z niej projekt uboczny i oddał stery Robertowi Rodriguezowi.        Rosa Salazar  Twentieth Century Fox Film Corporation Adaptacja ""Gunnm"", mangi autorstwa Yukito Kishiro z 1990 roku oraz o trzy lata młodszego anime, trafiła jednak na podatny grunt. Z jednej strony czujemy się już zmęczeni wszechobecnością Marvela, z drugiej – przestały nas bawić mroczne, dekadenckie antyutopie (patrz: kasowa porażka ""Blade Runnera 2049""). ""Alita: Battle Angel"" – ze swoją cyrkową dynamiką, entuzjazmem i szczerością – do pewnego stopnia odpowiada na potrzebę kina cyberpunkowego, które byłoby w pierwszej kolejności rozrywką, a nie kasandrycznym bla bla bla. Jest to również – w odróżnieniu choćby od takiego ""Ghost in the Shell"" – adaptacja zaskakująco wierna pierwowzorowi. Oznacza to nie tylko podążanie za fabularną literą mangi, ale także przyswojenie sobie typowej dla tej formy wyrazu afektywnej przesady, którą ludziom Zachodu łatwo pomylić z infantylizmem. Jeśli bohaterowie kochają, to jest to uczucie pierwsze i ostateczne; jeśli walczą, to tak, jakby właśnie zbliżał się koniec świata; jeśli rozmawiają, to głowy iskrzą im od wielkich emocji. Dodajmy do tego scenografię zazębiającą się z komiksowym oryginałem oraz wielkie animowane oczy Ality – jej znak rozpoznawczy i łącznik z ""doliną niesamowitości"" – a dostaniemy jeden z najbardziej japońskich blockbusterów w historii amerykańskiej fascynacji Japonią.         Twentieth Century Fox Film Corporation   Nie wiem, jak się mają sprawy z recepcją ""Gunnm"" w Polsce, dlatego postaram się omijać spojlery. Fabułka jest prosta, oparta na przewidywalnym schemacie coming of age movie. Dr Ido (dość suchy Christoph Waltz) znajduje na wysypisku w Iron City nieźle zachowaną głowę androida. W warsztacie, gdzie pracuje nad techno-modyfikcjami i reperuje cyborgi, przytwierdza znalezisko do syntetycznego ciała 14-letniej dziewczynki i tak rodzi się Alita (Rosa Salazar): szczera i ufna nastolatka, która z własnej przeszłości pamięta jedynie kilka mglistych wycinków. Jej życie biegnie więc typowo gimnazjalnymi torami. Fascynuje się milusim zbieraczem złomu Hugonem (Keean Johnson) oraz superpopularnym i ultrabrutalnym Motorballem – połączeniem rolek, żużlu i footballu amerykańskiego. Poznaje również historię świata, w którym przyszło jej się obudzić – Zalem jest obecnie jedynym podniebnym miastem, które ocalało z tak zwanego Upadku, międzyplanetarnej wojny na totalne wyniszczenie. Wszyscy mieszkańcy ""dołu"" myślą tylko o tym, żeby kiedyś trafić na ""górę"", ale droga pozostaje obwarowana szeregiem zakazów i pułapek – trzeba się albo wykupić za wielkie pieniądze, albo zostać mistrzem Motorballa. Alita marzy więc o Zalemie razem z ludem pracującym Iron City. I robi to nawet wówczas, kiedy odkrywa, że konstruktorzy dali jej niezwykłą jak na czternastolatkę kondycję fizyczną, a więzi, które łączą ją z latającym miastem, nie sprowadzają się li tylko do utylizacji przez klozetową rurę. Nad całym tym fabularnym bajzlem nadzór sprawuje Nova, tajemniczy inżynier z Zalemu i główny czarny charakter, w którego ziemskich popleczników wcielają się Mahershala Ali i Jennifer Connelly.        Christoph Waltz  Twentieth Century Fox Film Corporation Miejscami ta oparta na wyzysku symbioza Iron City z Zalemem wydaje się jednak płaska jak talerz i totalnie bezpłciowa, z kolei pędząca akcja zagłusza logikę i nie pozwala skupić się na detalu. Główne zarzuty formułowane pod adresem ""Ality"" w USA, gdzie film spotyka się póki co z mocno mieszanym przyjęciem, to właśnie banał i papierowość świata przedstawionego. Rzeczywiście, u Rodrigueza bywa łatwo, trzeba jednak pamiętać, że pierwowzór także do nadmiernie skomplikowanych nie należał. Kwintesencją ""Ality"" są doświadczenia sensoryczne, sceny walki zespolone niewidzialną nicią z topografią cyber-świata ulepionego z rur, podzespołów, straganów, sypiących się slumsów, żelaznych pałaców i stadionów. Wygląd ludzi-maszyn, głównych przeciwników Ality, to bardziej hołd oddany techno-wyobraźni lat 90. i ""Terminatorowi"" Camerona niż mrokom i dymom ""Blade Runnera"". W świecie cyborgów prym wiedzie siła fizyczna, żelazne mięśnie odsłania się dla efektu, jak na zawodach sportowych, a elementy cielesne służą jeszcze większemu wydobyciu własnej maszynowości, trochę na zasadzie biżuterii czy tatuażu noszonego na metalowej skórze. Ciało ma status godnego pogardy ""mięsa"" – im go mniej, tym bardziej możemy być z siebie dumnym. I w tę zmaskulinizowaną kulturę przemocy i technologicznego odcieleśnienia wpada Alita ze swoją mangową girl power, raczej obcą zachodniemu cyberpunkowi, gdzie kobieta to tradycyjnie albo zabójcza modliszka – noirowa femme fatale – albo hedonistyczna, uzależniona od dragów programistka z wielkiej korporacji.   Nie powiem, całkiem mi ta wizja odpowiada – kruche kobiece ciało dające wycisk zastępom narcystycznych metalowych dresiarzy brzmi słusznie i dobrze. Nie jest to jednak jedyny atut filmu Rodrigueza i spółki – w całej swojej bezpretensjonalnej mangowości, ""Alita"" wymyka się myśleniu zarówno utopijnemu, jak i dystopijnemu, pozostając przede wszystkim fantazją o pewnym alternatywnym ""tu i teraz"" umiejscowionym – traf tak akurat chciał – w dalekiej przyszłości. Nie znajdziemy tutaj aluzji do naszych współczesnych kryzysów społeczno-technologicznych, żadnych głębszych analiz czy lustrzanych odbić, lecz wyłącznie czystą radochę z kreowania świata, który poziomem prawdopodobieństwa przypomina historię o jaskiniowcach ciskających kamieniami w dinozaury. Technologiczna nowoczesność gładko zamienia się w fantastyczność, znak rozpoznawczy sci-fi z lat 80. i 90. ""Alita"" nie tylko puszcza do tamtej staroświeckiej poetyki oko, ale w dużym stopniu stanowi jej bezpośrednie przedłużenie i kontynuację. Jest jak dawno niewidziany przyjaciel, który powrócił na łono ojczyzny po przymusowym przeszczepie twarzy. Powitajcie go z otwartymi ramionami i pogratulujcie prawdziwej cyberpunkowej samowystarczalności. Nawet jeśli czasami zalatuje Wam ona taniością. "
Elisa i Marcela (2019),4,"W 2015 Isabel Coixet otworzyła festiwal w Berlinie filmem ""Nadie quiere la noche"" o żonie zdobywcy bieguna północnego, która wyrusza za mężem na koniec świata. Cztery lata później reżyserka wraca na Berlinale z kolejną ""her-story"". Tym razem ma dla nas opowieść o parze kobiet, które w 1901 roku zawarły pierwsze w dziejach Hiszpanii (żeńskie) małżeństwo jednopłciowe. ""Elisa y Marcela"" jest ""her-storią"", bo walczy o miejsce kobiet w annałach, jawnie argumentuje za równouprawnieniem i przypomina, jakich poświęceń wymagały początki tej walki. Ale to też ""her-storia"" samej Coixet, film ewidentnie osobisty, nakręcony z potrzeby serca. A że to wszystko nie gwarantuje jeszcze wielkiego kina, to już inna sprawa.    Ów osobisty ton zdradza otwierająca scena. Widzimy sylwetkę kobiety z rozwianym włosem – symbolizującą najpewniej samą Coixet – która wspomina szczęśliwe dzieciństwo i mniej szczęśliwe dojrzewanie, kiedy to zaczęła zmagać się z pytaniami, na jakie nie znalazła prostych odpowiedzi. Reżyserka roztacza tu wizję świata przekraczającego czarno-białe (czy męsko-żeńskie) normy. Świata, do jakiego trzeba dojrzeć, bogatego w formy nie dające się wtłoczyć w ramy – dajmy na to – tradycji. Świata, w którym ""miłość"", ""rodzina"" czy ""małżeństwo"" niejedno mają imię, wymykają się ciasnym definicjom. Sęk w tym, że ""Elisa y Marcela"" jest filmem nieco zbyt czarno-białym – i to nie tylko dosłownie. Coixet opowiada historię swoich bohaterek w słusznej sprawie, ale przybiera przy tym nachalnie nauczycielską pozę. Zamiast porywającego argumentu dostajemy więc czytankę.    Jak na czytankę przystało, wszystko zaczyna się w szkole. Elisa (Natalia de Molina) i Marcela (Greta Fernández) poznają się w klasztornym gimnazjum i szybko wpadają sobie w oko. Pod fasadą przykładnej uczennicy starsza Elisa skrywa buntowniczą, niepokorną duszę: szybko zdradza nowej koleżance, że w żadnym wypadku nie wierzy w Boga. Marcela jest młodsza i strachliwsza, ale też surowiej doświadczona przez życie: sama jeszcze nie wie, wierzyć czy nie. Pierwsze nieśmiałe odruchy życzliwości i sympatii, pierwsze szczere wyznania, pierwszy dotyk: dziewczyny wkrótce uświadamiają sobie, że nie mogą bez siebie żyć. Reszta świata nie wykaże jednak zrozumienia.   Coixet zaczyna opowieść dość subtelnie, inscenizując ostrożne podchody bohaterek. De Molina i Fernández pojedynkują się tu na spojrzenia i delikatne gesty, a kamera podąża tropem ich oczu i dłoni, wyłuskując zmysłowe detale: tu pieprzyk, tam stające dęba włoski na przedramieniu. Powściągliwość nigdy nie była jednak zaletą Coixet. Reżyserka od zawsze – z lepszym bądź gorszym skutkiem – flirtowała z kiczem. Zaraz więc rusza pochód mniej lub bardziej nośnych symboli i ornamentów. Kiedy scena erotycznego zbliżenia między dziewczętami zaczyna się od znaczącego rozebrania krępujących gorsetów, ma to jeszcze urok niewymuszonej metafory. Ale kiedy w miłosnych zapasach Elisie i Marceli zaczyna towarzyszyć ni stąd ni zowąd… ośmiornica, to ja już doprawdy nie wiem. Zakładam, że chodziło o podkreślenie ambiwalencji: że niby erotyczna lepkość kontra przestroga złowrogich macek, że Eros kontra Thanatos.  Mniejsza o sens, gorzej, że kolejne stylistyczne ozdobniki wprowadzają niepotrzebny dystans. Kiedy Elisa i Marcela czytają wprost do kamery swoją korespondencję, zamiast osobistego tonu mamy barok: zbliżenia na kolejne listy i dużo, dużo efektu przenikania. A kiedy któraś z rzędu scena zostaje spuentowana przez tzw. ""iris shot"", montażowy trik rodem z kina niemego, to tak jakby Coixet brała wszystko w niepotrzebny cudzysłów. Zamiast zaufać aktorkom, pozwolić im na dźwiganie dramaturgicznego ciężaru, reżyserka zamyka je w skansenie starego kina. Nie wiadomo czemu, skoro postulowała chęć zrobienia filmu historycznego, który nie będzie trącił myszką.   Najbardziej razi jednak łopatowa retoryka. Elisa i Marcela są dobre i piękne, a świat wokół nich zły i brzydki: pełen ojców-tyranów, namolnych adoratorów, patrzących spode łba bab i wrednej tłuszczy gotowej czym prędzej ciskać kamienie. Nawet jeśli taki stan rzeczy odpowiada do pewnego stopnia historycznej prawdzie, to nie przekłada się on na wdzięczny ekranowy dramat. I graniczy z niezamierzoną ironią. W jednej ze scen Marcela manifestacyjnie wymazuje ze szkolnej tablicy nakreślony kredą diagram relacji w Świętej Trójcy. Ale przecież Coixet sama stosuje fabularny schemat rodem z żywotów świętych. I tak zamiast her-storiografii dostajemy hagiografię."
Synonimy (2019),7,"Biegnie i biegnie; wpada do pustego, nieogrzewanego paryskiego domu. Młody, przystojny i obrzezany – widzimy to dokładnie, bo nagości jest w filmie dużo; mężczyzna bierze kąpiel, podczas której ktoś kradnie mu ubrania. Przemarzniętego z wanny zabierają do siebie sąsiedzi Caroline i Émile. Nie wiemy, czy są parą czy rodzeństwem, ale oboje wyraźnie zainteresowani są nagim mężczyzną o biblijnym imieniu Yoav. Zaczynają tworzyć trójkąt, podobny trochę do tego z ""Marzycieli"" Bertolucciego. Co jednak w ogóle robi w Paryżu? Kogo kocha, kogo lubi, kogo pocałuje? Czy jest szalony? Dlaczego, choć jest z Izreala, odmawia mówienia po hebrajsku?  W inteligentnie i ze swadą prowadzonej narracji dowiadujemy się tego krok po kroku, część historii mamy jednak dopowiedzieć sobie sami, zdekodować wizualne symbole w obrazie, fakty w historiach opowiadanych przez Yoava odróżnić od zmyśleń. Wyrzuca on ich z siebie wiele – prowokuje, poszukuje. W musztardowym płaszczu, z nieodłącznym słownikiem w dłoni, chce wykuć nową paryską tożsamość. To idzie mu nieźle, gorzej z próbami wyzwolenia się od izraelskiej przyszłości, która prześladuje go nawet tutaj. Paryskie dni przybysza ukazane są w pomysłowy, atrakcyjny wizualnie sposób: ""Synonymes"" eksperymentuje z nieoczekiwaną i niekiedy zaskakującą pracą kamery oraz montażem. Podług zasad francuskiej nowej fali, jakby ucięty bywał tu początek i koniec sceny. Dzięki temu zrywa z pozorem poukładanej, domkniętej historii, bo i życie bohatera, który stara się żyć chwilą, nie jest poukładane.   W portrecie młodych bohaterów, chcących ""żyć własnym życiem"" reżyser Nadav Lapid nawiązuje wyraźnie do wczesnych filmów Godarda i Bertolucciego (mnie podczas seansu stawał przed oczami Pierre Clémenti z ""Przed rewolucją""), ale ich nie naśladuje. Stara się odświeżyć formułę kina kontestacji, która – jak się okazuje – ciągle nadaje się do opowiadania o niespokojnych duszach i niespokojnej Europie. Robi to choćby poprzez wzbogacanie nowofalowej poetyki o – obowiązkową w dzisiejszym arthousie – sporą dawkę nagości. Co ważne: nagości męskiej. Nie tylko bowiem Caroline i Émile zapatrzeni są w Yoava, ale kocha go także kamera. Nie ze względu na nadzwyczajny talent aktorski wcielającego się w tę postać Toma Merciera, ale jego ciało filmowane w homoerotycznych ujęciach. Wiedząc, że reżyser opowiada tu w dużej mierze swoją własną historię, ociera się to jakoś o narcyzm.  Lapid, który sam po studiach filozoficznych odbył obowiązkową służbę wojskową i wyprowadził się do Francji, przyznaje, że to bardzo osobisty film. Ciekawsze jednak niż śledzenie wątków autobiograficznych jest ostrze polityczne. Bo historia aklimatyzacji Yoava w Paryżu służy też krytyce polityki kraju, w którym młodych Izraelczyków, często wbrew ich wrażliwości i przekonaniom, wciela się do armii, skąd wychodzą pokaleczeni. W ""Synonymes"" większość z nich – przyuczonych do służby, kontroli i przemocy – pracuje w ochronie, inni szaleją; Lapid sugeruje, że straumatyzowany jest cały kraj. Ale jest też o Francji: szczęśliwym i wyniosłym kraju, który nie rozumie nawet swego szczęścia, oraz o antysemityzmie – świetna jest scena w metrze, gdy ochroniarz nuci ludziom w twarz Hatikwę. A także o tym, jak globalne konflikty rzutują na zwyczajne międzyludzkie relacje: gdy poznana przez Yoava libańska Palestynka dowiaduje się, że ten służył w izraelskiej armii, nie będzie chciała dłużej z nim rozmawiać.  Pokazywany podczas Berlinale ""Synonymes"" mocno wyróżniał się w festiwalowym konkursie swoją świeżością, zadziornością, eksperymentowaniem z językiem filmowym. Mocno też podzielił widownię, bo jest to film tyleż intrygujący, co irytujący – sam początkowo byłem zbity z tropu. Stopniowo jednak wciągnął mnie, oczarował i rozbawił, bo z niektórych scen – szczególnie tych pokazujących proces naturalizacji obcokrajowców we Francji – można zrywać boki. Inne śmieszą mniej, jeszcze inne drażnią, ale zostają w głowie. Dlatego też ""Synonymes"", nawet jeśli jest nierówny i manieryczny, ociera się momentami o wielkie kino. "
Błąd systemu (2019),6,"""Systemsprenger"" wita nas – odpowiednio – krzykiem. Bohaterka wydziera się na całego, a tytułowy napis wali po oczach agresywnie różową czcionką, przywodząc na myśl wulgarne grafitti maźnięte na wewnętrznej stronie ekranu kinowego. Tak mógłby rozpoczynać się film o zbuntowanej nastolatce czy innej punkowej rebeliantce, która – napędzana burzą hormonów i zdrową popkulturową tradycją – pokazuje światu środkowy palec. Reżyserka Nora Fingscheidt opowiada jednak o zaledwie dziewięcioletniej dziewczynce. A ""łamanie systemów"", do którego odsyła tytuł, nie oznacza tu żadnej fotogenicznej rewolucyjnej pozy – raczej instytucjonalny impas dotykający dzieci w rodzaju małej Benni (Helena Zengel). Jej dziki bunt nie przynosi bowiem katharsis czy emancypacji. To tylko desperacki wyraz niemocy wobec sposobu działania świata.   Co zrobić, kiedy ani rodzona matka, ani armia pedagogów, opiekunów, lekarzy i zastępczych rodziców nie potrafi sobie z tobą poradzić? Bernardette – w skrócie: Benni – ma tylko jedno rozwiązanie: bić, kopać, bluzgać i krzyczeć w odpowiedzi na każdą regułę, każdy zakaz, każdy zawód. Ktoś wyciąga do ciebie pomocną dłoń? Ugryź. Dziewięciolatka jest popychadłem niemieckiego systemu opieki społecznej, krąży po zamkniętym obiegu, odbijając się od każdej kolejnej placówki. W środowisku cieszy się już złą sławą – na sam jej widok niektórzy opiekunowie załamują ręce i przewracają oczami, wiedząc, że czeka ich zaraz kolejna awantura. Benni chciałaby po prostu wrócić do matki, ale ta nie jest w stanie sprostać wybuchowemu temperamentowi córki. I koło się zamyka.  Fingscheidt nie szuka jednak winnych, pokazuje problem w całej jego ambiwalencji. Matka dziewczynki bywa skrajnie nieodpowiedzialna, ale z dwójką innych dzieci na głowie i podejrzanym partnerem na horyzoncie daleko jej do czarnego charakteru. Analogicznie: pracownicy opieki społecznej nie są tu żadnymi aniołami altruizmu. Reżyserka pokazuje, że chcą dobrze, ale – podobnie jak Benni – również oni są jedynie trybikami systemu. Dobre intencje nie wystarczą, zwłaszcza jeśli rodzą tak absurdalne pomysły, jak idea wysłania trudnego dziecka do Kenii. W obiektywie Fingscheidt wygląda to raczej jak desperacki chwyt za brzytwę niż jakieś cudowne rozwiązanie.   Ale o tym jest to film: cudowne rozwiązania nie istnieją. Reżyserka podsuwa kilka potencjalnych dróg ratunku dla Benni. Zaraz pokazuje jednak, że kolejne recepty rodzą jedynie kolejne problemy. Kluczowym wątkiem jest tu relacja dziewczynki z jej nowym opiekunem, Michaelem (Albrecht Schuch). Mężczyzna, którego zadaniem jest odprowadzanie małej do szkoły, stopniowo przebija się przez jej kolczastą skorupę. Benni powoli przestaje traktować go bezosobowo i nazywać ""edukatorem"", przestaje wyzywać i jazgotać. Niestety, Michael nie może ocalić dziewczynki, w systemie nie ma bowiem miejsca na przyjaźń. Na krótką metę taka relacja może być pomocna, na dłuższą – szkodzi jeszcze bardziej. Opiekun ulega zwodniczej ""fantazji zbawcy"", dziecko opuszcza gardę, a za rogiem już czai się następny cios.    Podejście Fingscheidt jest bliskie strategii braci Dardenne: portretować społeczne aporie w surowym, paradokumentalnym stylu, z silnym akcentem na bohatera. Najlepsze filmy Belgów (""Syn""!) są jednak dużo ""ostrzejsze"": zarówno w swoim programowym antysentymentalizmie, jak i w surowej fizyczności pracy kamery. Niemiecka reżyserka również unika fabularnych skrótów oraz prostych odpowiedzi. Zdarzają się jej jednak nazbyt melodramatyczne wyskoki (teatralny szloch jednej z bohaterek), a styl filmu jest może i realistyczny, ale bardziej po telewizyjnemu niż po Dardenne'owsku. Na dłuższą metę problemem staje się też programowy fatalizm historii – nawet jeśli odpowiada on rzeczywistości – bo graniczy z rutyną. Wybuchowy potencjał Benni to niby bezbłędny generator ekranowego suspensu. Ale zbyt szybko uczymy się, że kiedy na scenę wkracza nowa postać, można zaczynać odliczanie do kolejnej erupcji.  Wcielającej się w Benni Helenie Zengel należą się jednak tylko i wyłącznie brawa. Dziewczynka objawia niesamowitą aktorską intuicję, autentycznie ""dziki"" talent. A przy tym jest wiarygodna nie tylko w gniewie (doprawdy nie wiem, czy w historii kina znajdziecie drugą rolę, która wymagała aż tyle krzyczenia), ale i w momentach niespodziewanej delikatności. Kiedy Benni odsłania wrażliwe, pokiereszowane emocjonalnie wnętrze, nagły kontrast zwala z nóg. Pomaga tu oczywiście ciut anielska, ciut nieziemska uroda dziewczynki, drastycznie odcinająca się od jej gniewnych erupcji. Zengel brawurowo odgrywa bohaterkę zbyt małą na emocje, które w niej siedzą. Ale i tak większą niż sam film."
Piranie (2019),7,"Zawsze razem, wszyscy tak samo ostrzyżeni (bo strzygą się sami), palą jointy i bujają się skuterami po Neapolu. Młode wilczki z dzielnicy Sanità mają po 15 lat i duże ambicje – trząść kiedyś całym miastem. Najlepiej z nich kombinuje Nicola (Francesco di Napoli), który szybko wyrasta na przewódcę bandy. Napatrzył się, jak matka płaci mafiozom cotygodniowy haracz, więc wie, jak działają. Wie również, że aby się z nimi rozprawić, najpierw musi zostać jednym z nich. Żaden jednak z niego Robin Hood: chce pomóc matce, ale chce też nowe najki, chce imprezować po klubach, chce imponować na dzielni – szczególnie poznanej właśnie Letizii. By to osiągnąć, grupę przyjaciół z podwórka przekształca w młodociany gang, zwany tutaj paranza, szuka powiązania ze starszymi bosami kamory, którzy mogliby zaopatrzyć ich w broń. Kumple, kasa i spluwa – to fajnie wygląda na selfie.  Kiedy chłopcy pną się po drabinie przestępczej kariery, dziewczynki startują w konkursach piękności, jak Letizia, którą ojciec widzi jako Miss Wezuwiusza. W przyszłości zostają najczęściej samotnymi matkami, bo ich mężczyźni albo już nie żyją, albo siedzą w więzieniu, albo ukrywają się w ramach programu ochrony światków. Oczywiście świat przestępczy to nie jedyne prezentowane w filmie oblicze tętniącego właściwą tylko sobie kulturą Neapolu. Jest i pizza, i opera, są serenady, wystawne wnętrza, a za ich oknami plaże i wzgórza – pod jakimkolwiek kątem sfotografować by miasto, wygląda ono uroczo i żywiołowo. Zasługa w tym oczywiście samego Neapolu, ale też odpowiedzialnego za zdjęcia Daniele'a Ciprì, jednego z najbardziej wziętych włoskich operatorów ostatnich lat. Aurę obcowania z autentycznym charakterem miasta zapewniła też świetnie poprowadzona obsada – reżyser Claudio Giovannesi znany jest zresztą we Włoszech z umiejętnego portretowania młodych ludzi. Mówiących w napoletano małoletnim naturszczykom, którym podobne historie znane są z sąsiedztwa, partnerują bardziej doświadczeni lokalni aktorzy: Aniello Arena (""Reality"") czy Renato Carpentieri (""Czułość""). Dzięki nim łatwo jest uwierzyć w – podkreślaną przez twórców – prawdziwość prezentowanego świata.  Przy całej wiarygodności filmu, nie ma się jednak wrażenia obcowania z dziełem jakoś przełomowym – w głowie stają znane obrazy z innych dzieł o dorastaniu w półświatku czy tych, które zbudowały czarną legendę Neapolu. Przede wszystkim filmowej czy serialowej ""Gomorry"" – Giovannesi pracował zresztą przy drugim sezonie popularnej serii, opartej na prozie Roberta Saviano – pisarza-eksperta od kamory, którego ta skazała na wyrok śmierci. Przy ""La paranza dei bambini"", będącej ekranizacją jego trzeciej powieści ""Chłopcy z Paranzy"", autor był współautorem scenariusza, przyjechał też na światową premierę filmu na Berlinale, by powiedzieć kilka gorzkich słów o sytuacji we Włoszech.  Film Giovannesiego, wzorem książki, folderem turystycznym nie jest i zapewne jeszcze umocni stereotyp ""bandyckiego Neapolu"". Jednak tylko w celu walki z funkcjonującym tam od dwustu lat mafijnym systemem, obracającym gigantycznymi pieniędzmi z wyłudzeń, handlu narkotykami czy stręczycielstwa. Kamora robi to w dużej mierze rękami nieletnich, którym szybki awans materialny i społeczny – imponujący w filmie nawet ich rodzicom – często skraca życie. Ale Jeżeli ""La paranza dei bambini"" ogląda się z wypiekami na twarzy, to dzięki unikaniu interwencyjnego zadęcia, potępiania czy roztkliwiania się nad losem ""wykluczonych"". Dość drastyczny przecież film zyskuje w ten sposób pewną lekkość i urodę, wyjętą jakby z popularnych we Włoszech teledysków neapolitańskiego muzyka Liberato (Saviano jest jego wielkim fanem). Pomaga ona spojrzeć na miasto oczami jego młodych mieszkańców, odczuwać bardziej niż strach, ekscytację z wkraczania w dorosły świat. I kibicować straconym chłopcom – nie w walce gangów, ale by udało im się jakoś przetrwać."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Antologia duchów miasta (2019),6,"Cisza, spokój, jakieś pola, hula sobie wiatr. Krajobraz nawet sielski, gdyby nie to, że ciut zbyt postapokaliptyczny. Wtem zza kadru wjeżdża samochód, efektownie traci przyczepność, skręca ku poboczu i z hukiem uderza w stojącą pośrodku niczego ceglaną ścianę. Jak ręką uciął wraca cisza, a do wraku podkrada się tajemnicza grupka dzieci w upiornych maskach. Patrzą, patrzą, nic nie mówią, nie wiadomo, o co chodzi, cold open co się zowie. Trzy pierwsze minuty i już wiemy, że nic nie wiemy poza tym, że reżyser Denis Côté pozostał kinowym ekscentrykiem. Pewnie można by nazwać ""Répertoire des villes disparues"" (""Ghost Town Anthology"") horrorem, ale po takim haśle nikt raczej nie spodziewa się filmu, który go tu czeka. Wysilmy się jednak na recenzencki bon mot: oto coś na kształt ""Nocy żywych trupów"", w której zamiast zastępów zombie mamy żywego trupa kanadyjskiej prowincji.   ""Są takie karty, bez których sypie się cała talia"", lamentuje burmistrzyni kanadyjskiej wioseczki, gdzie toczy się akcja filmu. To część mowy pogrzebowej: okazuje się, że w kraksie zginął młody Simon, zostawiając po sobie pogrążonych w żałobie rodziców i brata. Czy to samobójstwo czy nieszczęśliwy wypadek, banalny incydent czy tajemniczy wybryk? Mniejsza o to: wydarzenie i tak odciska swe piętno na małej wspólnocie. Żałobny spleen rozprzestrzenia się jak zaraza, a wybici z leniwego podmiejskiego rytmu mieszkańcy nie mogą dojść do siebie. Brat Simona zaczyna kwestionować sens dalszego mieszkania w okolicy. Jego znajoma Adèle, z natury aspołeczna i neurotyczna, coraz bardziej traci kontakt z rzeczywistością. Starsze małżeństwo nagle czuje się wyobcowane, nie znajdując już spełnienia w swojej ekscentrycznej codziennej rutynie. Pragmatyczna pani burmistrz próbuje desperacko utrzymać społeczność w ryzach, ale robi jedynie dobrą minę do złej gry.    Śmierć jako początek lawiny dziwnych wydarzeń w prowincjonalnej mieścinie? Trudno winić tego, komu ""Répertoire…"" skojarzy się zaraz z ""Twin Peaks"". Nie do końca słusznie, choć tu i tu brzmi podobne pytanie: czy tragedia zmieniła wspólnotę, czy może jedynie odsłoniła kurtynę zbiorowego wyparcia? Stawiam na to drugie. Côté podbija stężenie dziwności, ale wszystkie skrzypiące złowieszczo pustostany, zamarznięte zwierzęce zwłoki w lesie czy skradające się po okolicy zamaskowane istoty sprawiają wrażenie, jakby nie były tu niczym nowym. Po prostu czara goryczy się przelała i ludzie przestali je nagle ignorować. Wioska była swoim własnym duchem już od dawna, tyle że nikt nie chciał tego faktu zaakceptować. Wszyscy żyli niejako z rozpędu, z przyzwyczajenia, wykonując jedynie fantomowe odruchy.  Côté rejestruje to wszystko na taśmie 16mm, trafnie wykorzystując nierealną, duchologiczną właściwość tego formatu. Cokolwiek sfilmujesz ""szesnastką"", nabiera bowiem szczególnej patyny. Grube ziarno i ostry kontrast dają wrażenie namacalności. Sprawiają, że obraz wygląda zabytkowo, niczym przykryty mgiełką zapomnienia relikt jakiejś zamierzchłej przeszłości. W sam raz na opowieść o widmowym miasteczku. Zwłaszcza opowieść nieco bezkształtną, bardziej wrażeniową niż fabularną, rozbitą na szereg luźno powiązanych wątków – jakby w myśl tytułowej antologiczności. Tak, ""Répertoire des villes disparues"" emanuje sugestywnym klimatem leniwej grozy. Ale żeby groza mogła się spełnić, musi nam zależeć na kimś, kto jej doświadcza. Côté ma może wiele postaci, ale żadnego bohatera.  Oczywiście: ""bohaterem jest zbiorowość"", powie ktoś. I zgoda, w końcu porównanie do ""Nocy żywych trupów"" nie wzięło się jedynie z podobieństw w ziarnistej fakturze obrazu. Côté – podobnie jak kiedyś George  A. Romero – wykorzystuje konwencję horroru jako papierek lakmusowy społecznych nastrojów. Da się przecież czytać ""Répertoire des villes disparues"" jako lament nad powolną śmiercią prowincji, stopniowo osierocanej przez podupadające kolejno kopalnie i fabryki, które dotychczas trzymały ją przy życiu. Jako elegię o ludziach z wyludniającego się ""środka nikąd"", mogących co najwyżej żywić nadzieję, że gdzieś tam, w mitycznym Quebecu, jest dla nich jakaś przyszłość i nadzieja. Tyle że ta nadzieja jest równie widmowa, co rzekomy podtekst filmu. Côté jest bowiem tak bardzo eteryczny, że aż brakuje mu pazura – zarówno narracyjnego, jak i politycznego. Jest tak niekonkretny, że mówi o wszystkim i o niczym zarazem. Obejrzeć jego film to jak przejechać przez mieścinę, o której opowiada. Czujesz klimat, zauważasz ciekawy detal, ale za chwilę jesteś już kilometry dalej, nie bardzo pamiętając, co cię tak przed chwilą zainteresowało.  "
Opowieść o trzech siostrach (2018),8,"Emin Alper wyrasta na jednego z najciekawszych tureckich reżyserów. Choć ""Kız Kardeşler"" to dopiero jego trzeci film, na pewno umocni jego pozycję wśród autorów światowego kina, bo każde jego dzieło, wzorem mistrza Ceylana, swoją wagą i rozmachem przypomina bardziej powieść niż współczesny film. Debiutanckie ""Za wzgórzem"" (2012) miało coś z westernu, ale i klechd o zwaśnionych rodach oraz przywiązaniu do ziemi. Nagrodzona w Wenecji ""Blokada"" (2015) była zaś dystopią osadzoną w Stambule przyszłości – i stała się niejako przepowiednią mającego nastąpić niebawem w Turcji zaostrzenia sytuacji społeczno-politycznej po nieudanym zamachu stanu. Po filmie tym zaliczono zresztą reżysera do twórców opozycyjnych bez szans na publiczne finansowanie. Na ""Kız Kardeşler"" środków szukać musiał u producentów prywatnych oraz za granicą: w Grecji, Holandii i Niemczech. Paradoksalnie jednak, trzeci film Alpera, okazał się dziełem najmniej z dotychczasowych politycznym.  Za to bardzo osobistym – scenariusz oparł na własnych wspomnieniach z dzieciństwa, kiedy wychowywała go przybyła z ubogiej wioski niania, o której życiu krążyły rozmaite legendy. Zanikający już zawód ""przybranej siostry"", która nosiła w Turcji nazwę ""besleme"", wykonują w ""Kız Kardeşler"" trzy siostry – skojarzenia z dramatem Czechowa są na miejscu, bo i tu opowieść pchają do przodu wyznania dziewcząt, ich skrywane marzenia i tajemnice. I tu mamy też do czynienia z uwięzionymi na prowincji postaciami, marzącymi o lepszym życiu, które zawsze jest gdzie indziej. Gdzie? W Ankarze albo przynajmniej w najbliższym miasteczku. Wszędzie, tylko nie w górskiej osadzie Anatolii, w której niegdyś funkcjonowała kopalnia, a obecnie świszczy mróz, nuda i bardzo malownicza bieda.   By poprawić sytuację rodziny owdowiały (ale dalej radosny i zaradny) ojciec posyła swe córki do opieki nad dziećmi w bogatszych miejskich domach. Każda z nich – tak różnych, jakby obrazować miały trzy odmienne oblicza Turcji – zostaje jednak ze stancji odesłana. Najmłodsza – gdy dziecko, którym się opiekowała zmarło; średnia nie miała do swojego ""braciszka"" serca i cierpliwości; najstarsza zaszła zaś w ciążę. W filmie oglądamy zaledwie kilka dni, kiedy cała rodzina jest w komplecie. Początkowo towarzyszy temu radość bycia razem: siostry, jak te z ""Mustanga"", wymieniają się doświadczeniami, trochę świntuszą (erotyka okaże się w filmie bardzo ważna), wspólnie przygotowują ajran. Szybko jednak okazuje się, że żadna z nich tak naprawdę nie chce tu być. Wiadomo – na takie miejsca widok zazwyczaj piękny jest tylko z daleka.  Urokliwie położona wioska nie ma tu nawet nazwy, mogłaby tak naprawdę istnieć wszędzie i zawsze. Alper zgrabnie umieszcza akcję w pewnym bezczasie, unikając pokazywania  telefonów, telewizji, komputerów – nawet pierze się tu jeszcze w wiadrze. Jedynym, po czym można poznać, że nie jesteśmy bardzo daleko od współczesności, są samochody odwożące na wieś kolejne córki. Wyczyszczenie scenerii z artefaktów nowoczesności nie służy tu jednak krytyce technologicznego zacofania tureckiej prowincji, ale uniwersalizacji historii, przeniesieniu jej w rejony baśni. Służy temu też wprowadzenie do akcji bandytów przemierzających nocą pastwiska czy fikającej koziołki na wzgórzach wioskowej szalonej baby. Na magiczną aurę pracuje czerpiąca z tureckiego, greckiego i arabskiego folkloru muzyka braci Papaioannou, pracują wreszcie oszałamiające zdjęcia Emre Erkmena. Uwypuklają one intensywność krajobrazu i piękno ludzkich twarzy, oświetlanych najczęściej wydobywającymi się z ogniska czy kominka płomieniami.   Ogień jest tu niezwykle istotny, bo pozwala przetrwać w surowym górskim klimacie, ale i symbolizuje wrzenie wewnątrz bohaterów. Odegra też w końcu kluczową rolę w samej opowieści, która tli się pomału, by w końcu zapłonąć wielością swoich znaczeń. Alper stworzył nie tylko piękną baśń mieniącą się anatolijskim folklorem, ale zdołał zmieścić w niej aktualne zawsze i wszędzie prawdy o stosunkach między płciami, pokoleniami i klasami społecznymi. Gdy przyjeżdżający z miasta lekarz, wspierający wieś ofertami pracy i poradami medycznymi, mówi, że chętnie przeniósłby się tutaj, zaraz dodaje: tak na tydzień. Wszyscy, którzy muszą tu egzystować na co dzień, marzą jednak nie o wakacjach, ale o trwałej odmianie losu. Jak każdy przecież, marzą o lepszym życiu. Sęk w tym, że nie każdy ma na nie równe szanse."
"Bóg istnieje, a jej imię to Petrunia (2019)",6,"Jeden niewinny incydent, niczym kamyk, potrafi wywołać lawinę obnażającą prawdę o społecznych strukturach, hierarchiach, konfliktach. W najnowszym filmie macedońskiej reżyserki Teony Strugar Mitevskiej kamień ten rzuca niejaka Petrunija. Ma 32 lata, nie ma chłopaka, majątku ani żadnego doświadczenia zawodowego. Nie lubi wcześnie wstawać i najchętniej, jak mówi, całymi dniami chodziłaby nago. Wciąż jednak mieszka z rodzicami, więc musi liczyć się z ich zakazami czy oczekiwaniami. Jednym z nich jest, aby córka wreszcie znalazła pracę, o którą w niewielkim macedońskim mieście Sztip nie jest łatwo. Nie pomaga jej wykształcenie historyczne ani nadmiarowe kilogramy, wyrzucane jej przez matkę. Gdy ta ustawia córce rozmowę kwalifikacyjną, wygląda ona bardziej jak konkurs piękności czy raczej inspekcja towaru: właściciel szwalni mówi kandydatce bez ogródek, że wygląda staro i nawet nie chciałby jej przelecieć. Nie zostanie więc jego sekretarką.Wracając upokorzona do domu, dziewczyna natyka się na lokalny obrzęd zrzucania przez popa krzyża do rzeki – kto go wyłowi, będzie błogosławiony. Choć na krucyfiks czyha banda lokalnych byczków, to Petrunija, rzucając się w akcie desperacji do wody, okazuje się pierwsza. Nie przyniesie jej on jednak oczekiwanego szczęścia: oddania krzyża domaga się od niej lokalna społeczność, kościół, sprawa trafia do mediów oraz na policję. Z krzyżem w plecaku zabrana zostaje na komisariat, gdzie poddawana jest coraz silniejszej presji. Absurd goni absurd, odsłaniając coraz bardziej groteskowy portet macedońskiego społeczeństwa. Jest on, trochę jak w ""Twarzy"" Szumowskiej, lekko karykaturalny. Pewnie nie obejdzie się bez skandalu – kontrowersje wzbudzić może już sam bluźnierczy tytuł (po polsku: ""Bóg istnieje i ma na imię Petrunija"") czy scena, w której naga bohaterka umieszcza krucyfiks między piersiami. Kadr z niej zmyślnie umieszczono na festiwalowym plakacie do filmu.Macedoński Kościół prawosławny już na etapie produkcji odmówił wszelkiej współpracy, pisząc do twórców, że bóg jest mężczyzną i ma na imię Jezus. Dostaje się tu jednak nie tylko klerowi, ale także władzy świeckiej, reprezentowanej przez policję, prokuraturę i media oraz obyczajowości kraju, który, jak mówi się w filmie, wciąż nie może wydostać się z wieków średnich. A może i z jeszcze dawniejszych fantazmatów: gdy komendant dowiaduje się, że Petrunija ukończyła historię, od razu pyta o epokę Aleksandra Macedońskiego. Gdy słyszy, że ta wie więcej o chińskiej rewolucji, oburza się, że nie interesuje jej historia własnego kraju. To oczywiście komentarz do trwających od ćwierćwiecza sporów z Grecją o mandat do spuścizny po antycznej Macedonii i prób zawłaszczenia historii przez nacjonalisycznych polityków.""Gospod postoi, imeto i’ e Petrunija"" pokazuje, jak ważne są słowa i symbole, ale także, jak bardzo oddaliły się one od swoich pierwotnych znaczeń; jak łatwo zamieniają się w nic nieznaczące hasła, którymi można ciskać w przeciwnika. Często zresztą zupełnie wyimaginowanego – bo kim jest samotna Petrunija, jeśli nie kozłem ofiarnym? Każdy projektuje na nią inną motywację, każdego drażni nie tylko swym czynem, lecz przede wszystkim swą doskonałą przeciętnością. Trochę jak w Gombrowiczowskiej ""Iwonie, księżniczce Burgunda"" najbardziej uwiera jej nijakość, brak zalet czy ""rozlazłość"" formy, którą napełnić można właściwie jakąkolwiek treścią. Lokalne byczki nazywają ją więc dziwką (mimo że prawdopodobnie wciąż jest dziewicą), rodzice podkreślają jej bezrobotność, ksiądz nie może wybaczyć profanacji krzyża, który wyłowić powinien był mężczyzna. Dziennikarka zaś – w związku z tym, że dziewczyna nie potrafi swej akcji mądrze uzasadnić – robi więc to sama.Telewizyjną reporterkę gra siostra reżyserki, pamiętna z ról w ""Alei snajperów"" i ""Samotnych"" Labina Mitevska i to chyba najciekawsza tu postać. Jedynie ona widzi sytuację szerzej, nie jako problem z Petruniją, ale jako problem strukturalny całej Macedonii. Gdy zarzuca się łamanie tradycji, odpowiada, że bez tego nie byłoby rozwoju, pilnuje, by dziewczyny nie zastraszono, by nie mylić komisariatu z kościołem. Jednak i ona robi to głównie we własnym interesie, widząc w materiale szansę na awans. Ostatecznie sama, konstruując materiały, koncentruje się na sensacji, posługuje się sloganami, a pomstując na dyskryminację i poniżanie kobiet, sama pokrzykuje na podległego jej kamerzystę.Teona Strugar Mitevska ma oko do tego rodzaju absurdów i sprzeczności. Choć jej najnowszy film wydaje się nieco zabałaganiony zbędnymi niekiedy postaciami (przyjaciółka Petruniji czy adorujący ją dobry policjant) oraz metaforami (Petrunija obnosząca męskiego manekina), ostatecznie udaje się wybrzmieć jego feministycznemu, reformatorskiemu przesłaniu. Ukazana tu walka o krzyż – inspirowana zresztą prawdziwymi wydarzeniami z 2014 roku – służy krytyce sojuszu tronu z ołtarzem, silnego z silnym. ""Gospod postoi, imeto i’ e Petrunija"" ujmuje się za jednostką, za którą, jak mówiło się w ""Kobiecie samotnej"", ""nikt nie stoi"", i daje nadzieję, że jeśli nie da się odmienić systemu, można zmienić chociaż swoją w nim pozycję. Choć przez chwilę z bycia przezroczystą, stać się bogiem. Nawet jeśli jest się niewierzącym."
Obywatel Jones (2019),7,"Gareth Jones to facet równie niepozorny, co jego nazwisko. Gładko uczesany, w kapeluszu i okularach, ciut harcerzykowaty. Wypisz, wymaluj – Clark Kent. Kiedy wchodzi do budki telefonicznej, nie następuje jednak cudowna przemiana w Supermana. Jedynym cudem jest tu co najwyżej cud kinematografu: biegnące ""po kablu"" ujęcie, uosabiające połączenie między Londynem a Moskwą. Człowiekiem ze Stali jest zaś w tym układzie… Stalin: postać, z którą Jones usilnie chciał przeprowadzić wywiad. Radzieckiemu idolowi i jego uświęcającemu środki celowi daleko jednak do bohaterstwa. Agnieszka Holland stawia zresztą raczej na heroizm skromny, w ludzkiej skali. ""Obywatel Jones"" to film o tym, że zwykły szary obywatel jest czasem wart więcej niż jakiś tam samozwańczy nadczłowiek.  Tę historię – jak to często bywa – napisała historia. Jones był brytyjskim dziennikarzem, który jako pierwszy reporter przeleciał się samolotem nowego kanclerza Niemiec Adolfa Hitlera i który pojechał do ZSRR, gdzie na własne oczy zobaczył tzw. ""Hołodomor"", uznawaną za ludobójstwo klęskę głodu na terenie dzisiejszej Ukrainy. Jego relacja z tej wizyty spotkała się jednak z niedowierzaniem świata i agresywną polemiką ze strony Waltera Duranty'ego, moskiewskiego korespondenta ""New York Timesa"". Film Holland dramatyzuje wyprawę Jonesa i jego spór z Durantym – ale na tym nie koniec. Zamieciona pod dywan ukraińska ofiara, fasada fake newsów, czarne chmury nad Europą – brzmi znajomo? Epizod z lat 30. ubiegłego wieku służy reżyserce za lustro, w którym może przejrzeć się współczesność.  Luster zresztą w ""Obywatelu Jonesie"" nie brakuje. Holland mnoży refleksyjne powierzchnie w kadrze: bohaterowie zostają zdublowani, odbijając się w kolejnych szybach i zwierciadłach. To prosta, ale nośna metafora ""podwójności"" świata przedstawionego. Świata, gdzie o pewnych rzeczach mówić nie wypada, pełnego rozmaitych tajemnic poliszynela. Kłania się Orwellowskie dwójmyślenie, z premedytacją wywołane przez reżyserkę. Artykuły Jonesa posłużyły przecież za inspirację dla ""Folwarku zwierzęcego"", a w ramie narracyjnej filmu widzimy piszącego swoją książkę George'a Orwella. Antidotum na niebezpieczną nowomowę, przed jaką przestrzegał autor, okazuje się tymczasem – paradoksalnie – swoista ""zdrowa naiwność"" Jonesa. Holland pokazuje bowiem, że graniczy ona z przenikliwością; pozwala zobaczyć rzeczy takimi, jakie są. Jones jest może nazbyt poczciwy, ale nie ma złudzeń. Pozostaje świadom politycznych konsekwencji wydarzeń, które obserwuje.   Sam film odzwierciedla zresztą konflikt bohatera ze światem: klasyczna, zapięta pod szyję narracja zostaje tu skonfrontowana z przekraczającym jej ramy stylistycznym ekscesem. Niepozorne, ""grzeczne"" aktorstwo Jamesa Nortona (w roli Jonesa) kontrastuje więc z lucyferycznym Durantym Petera Sarsgaarda i groteskowym Maksymem Litwinowem Krzysztofa Pieczyńskiego. Wizyta w Moskwie jest jak wizyta na innej planecie, gdzie nawet nocne niebo nad głowami bohaterów jest inne: złowieszczo czerwone. Lejtmotyw pędzącego pociągu – stylizowany na Eisensteinowski ""montaż atrakcji"" – symbolizuje zaś niebezpiecznie przyspieszającą historię. Bogaty język kina kapituluje jednak w konfrontacji z horrorem, jakiego doświadczył Jones na Ukrainie. Holland pokazuje ludobójstwo w minimalistycznej, niemal monochromatycznej poetyce. To reżyserski gest o wymiarze moralnym: autorka identyfikuje moment, w którym kończy się sofistyka i relatywizm. Koniec dyskusji, tutaj białe jest białe, a czarne – czarne.  Można oczywiście dyskutować, czy aby nie za łatwo jest moralizować sobie z bezpiecznej perspektywy historycznego dystansu. Trudno jednak rozliczać kino o ambicjach edukacyjnych z prób edukowania. Tym bardziej że Holland sugeruje wprost: pewne zjawiska są cykliczne, pewne wartości – niezbywalne. A o czytance i tak nie ma mowy; wciąż za dużo tu poznawczej przekory. Holland – wzorem własnego bohatera – patrzy bowiem zbyt wnikliwie, by umknęły jej fascynujące paradoksy jego walki o prawdę. Przecież medium dla krucjaty Jonesa zapewnił William Randolph Hearst, człowiek, którego pewnie można by nazwać ""ojcem fake newsów"". A prawda, o którą walczył dziennikarz, i tak dostała prawdziwych skrzydeł dopiero pod płaszczykiem… fikcji. W końcu ""Folwark zwierzęcy"" znają wszyscy; o Jonesie nikt dziś nie pamięta. Jeśli coś może jeszcze zmienić ten stan rzeczy, to chyba tylko kino. "
Planeta Singli 3 (2019),6,"Wszystko co dobre szybko się kończy. W przypadku ""Planety singli"" - jednej z niewielu udanych polskich komedii ostatnich lat - bardzo szybko. Zaledwie trzy miesiące po premierze drugiej części cyklu na ekrany trafił ostatni rozdział miłosnych perypetii Ani (Agnieszka Więdłocha) i Tomka (Maciej Stuhr), a także ich rodzin, przyjaciół, bliższych oraz dalszych znajomych. ""Planeta singli 3"", choć najbardziej zagęszczona pod względem wątków i postaci, jest także najkrótszym odcinkiem serii - trwa raptem 103 minuty. Zwięzłość bywa zazwyczaj cnotą, ale akurat w tym przypadku chciałoby się, aby fabuła nie pędziła na złamanie karku w kierunku napisów końcowych.       Maciej Stuhr,  Agnieszka Więdłocha  Gigant FilmsMaciej Zdunowski  W nowym filmie akcja ze stolicy przenosi się do rodzinnej wsi Tomka, gdzie ma odbyć się ślub naszej zakochanej pary. Zderzenie liberalnej, wyluzowanej ""warszafki"" z konserwatywnymi ""małomiasteczkowymi"" okazuje się wdzięcznym materiałem na komedię obyczajową w stylu Dany'ego Boona (""Jeszcze dalej niż północ"", ""Rodziny się nie wybiera"") albo - żeby daleko nie szukać - Romana Załuskiego (""Kogel-Mogel""). Atmosferę zagęszcza ponadto konflikt między bohaterem Stuhra a jego starszym bratem (Borys Szyc), który pozostał na gospodarstwie, zamiast szukać szczęścia w wielkim świecie. A kiedy próg domu przekracza dawno niewidziany ojciec braci (Bogusław Linda) - obieżyświat, hulaka i podstarzały lowelas - katastrofa wydaje się tylko kwestią czasu.  Wokół głównego wątku rozkwita szybko cała masa pobocznych historii. Swoje pięć minut muszą przecież dostać ulubieńcy widzów - świeżo upieczeni rodzice Bogdan (Tomasz Karolak) i Ola (Weronika Książkiewicz) - a także przyspawana do smartfona Zośka (Joanna Jarmołowicz), nastoletnia córka Bogdana z pierwszego małżeństwa. Oddzielna fabularna nitka należy się również mamie Ani, Krystynie (Danuta Stenka), oraz jej znacznie młodszemu partnerowi Radkowi (Aleksandar Milićević). A co z wiecznie zaganianym Marcelem (Piotr Głowacki), na którego głowie znajduje się tym razem organizacja wesela? A młodszy brat Tomka? A bratowa? A sąsiad? Twórcy co rusz dokładają do scenariuszowego ogródka kolejne kamyczki, w efekcie czego najnowsza ""Planeta"" robi się przeludniona. W natłoku zdarzeń brakuje oddechu, miejsca na rozwój postaci i relacji między nimi. Jest to o tyle istotne, że komedia Sama Akiny i Michała Chacińskiego w wielu miejscach skręca w kierunku dramatu, w którym kluczem do sukcesu (czytaj: poruszenia widzów) są sportretowane z wyczuciem ludzkie charaktery.       Piotr Głowacki,  Maciej Stuhr,  Borys Szyc,  Aleksandar Milićević  Gigant FilmsMaciej Zdunowski  Nie do końca powiodło się również zaostrzenie humoru w filmie. Stuhr i Więdłocha są wyraźnie speszeni, gdy w jednej ze scen ich bohaterowie zaczynają nagle rozmawiać o seksie oralnym. Miało być zabawnie, życiowo  i z pazurem jak u Judda Apatowa (""Wpadka"", ""Wykolejona""), wyszło jednak nienaturalnie. Ciałem obcym  w ""Planecie 3"" wydaje się także sekwencja biesiadna, która w pewnym momencie ociera się niemal o kwaśny, nieprzyjemny klimat ""Wesela"" Smarzowskiego. Sprawia ona wrażenie wyjętej z innego filmu, nie pasuje pod względem tonacji do reszty dzieła. Trafionych gagów - podanych z wdziękiem i zachowaniem timingu - jest tu na szczęście znacznie więcej niż chybionych. Trudy wychowania potomstwa, męskie nasiadówy podlane cysterną alkoholu, mruganie okiem do fanów ""Komando"" i ""Władcy Pierścieni"" - tematów do żartów nie brakuje. Uczciwie przyznaję, że w trakcie seansu parę razy zaśmiałem się naprawdę głośno.  Życie to nie bajka - mówią twórcy. Idealne plany sypią się jak domki z kart, wielkie nadzieje okazują się płonne, problemy spadają niczym grom z jasnego nieba. W chwilach kryzysu i zwątpienia warto mieć u boku bliską osobę. Kogoś, kto we właściwym momencie wyciągnie pomocną dłoń i podtrzyma na duchu. Kogoś, dla kogo warto będzie uciec z planety singli.  "
Złota Rękawiczka (2019),3,"Kiedy już wydawało się, że po ""Domu, który zbudował Jack"" nie da się stworzyć bardziej odpychającego filmu z pogranicza arthouse’u i torture porn, rękawice von Trierowi rzucił Fatih Akin. I podbił stawkę: liszaje na rękach, wyżarte potem plamy na koszuli, wydzieliny wszelakiej maści, lepy na muchy i robaki, porno zdjęcia na ścianach. Jeśli kogoś nie zachęcają tego rodzaju obrazy, niech omija ""Der Goldene Handschuh"" szerokim łukiem, bo to tylko najłagodniejsze wycinki scenerii – wymieniać można dalej: smarowanie narządów płciowych musztardą, penetracja różnego rodzaju przedmiotami domowego użytku, wypadająca po uderzeniu w twarz sztuczna szczęka, sikanie na plecy, odkrajanie głowy. Wystarczy? Stężenie okropieństwa jest tu tak olbrzymie, że doprawdy trudno je znieść.   Po świetnym ""W ułamku sekundy"" Akin wziął na warsztat prawdziwą historię Fritza Honki, który w latach 70. mordował i rozczłonkowywał starsze kobiety z St. Pauli – hamburskiej dzielnicy czerwonych latarni. Morderca z Hamburga ofiary poznawał głównie w tytułowym pubie Złota Rękawica – taki tytuł miała też stanowiąca inspirację dla filmu książka Heinza Strunka, opisująca libacje, zbrodnie i zwichrowany umysł Honki. U Akina gra go Jonas Dassler, którego oszpecono do granic możliwości i kazano poruszać się na wzór dzwonnika z Notre-Dame. Chciano chyba odhumanizować zło, ale wypadło to groteskowo, a koniec końców i nudno. Bo od pierwszej sceny, w której rzeźnik z Hamburga masakruje ciało pierwszej znanej nam ofiary, zmuszeni jesteśmy oglądać kolejne warianty tej samej zbrodni.   W jego nędznym życiu, zalanym schnapsami i wódą ze Złotej Rękawicy, pojawiają się wprawdzie próby zmian: stworzenia czegoś na kształt związku z panią Voss czy odstawienia alkoholu i podjęcia nowej pracy. Jednak to, na czym film skupia się najbardziej, to kolejne napady szału Honki, pozwalające reżyserowi na ekranowe eksplozje gwałtów i tortur. Podobnie jak ""Dom, który zbudował Jack"", ""Der Goldene Handschuh"" pozbawiony jest właściwie intrygi kryminalnej, ważniejsze jest, by pokazać to, co tak trudno jest oglądać. Metodą Akina na zmierzenie się z gatunkiem filmu o seryjnym mordercy nie jest jednak, jak u von Triera, filozofowanie o naturze sztuki, lecz posunięty do ekstremum fizjologizm. Ma on chyba przerysować konwencję i tworzyć efekt komiczny lub kampowy. Ta jednak nie zadziałała – podniesiona do potęgi okropność wcale nie staje się tu bardziej strawna. Ani śmieszna.  Najbardziej drażni stosowana przez reżysera prosta fizjonomika – naiwne i fałszywe utożsamienie zła i brzydoty. Przyjemniejsze oblicza w ""Der Goldene Handschuh"" mają bowiem tylko greccy sąsiedzi Honki oraz licealiści, wszyscy inni w tym ograniczonym do kilku ulic St. Pauli świecie, degenerację wypisaną mają na twarzy. Szczególnie zniszczeni, zapijaczeni klienci Złotej Rękawicy, przypominający postaci z wczesnych filmów Fassbindera, do którego twórca (nie po raz pierwszy zresztą) nawiązuje. Jeżeli jednak reżyser ""Strach zżerać duszę"", utrwalając szpetne oblicze bogacących się Zachodnich Niemiec lat 70., potrafił odmalować je jednak z pewną dozą ciepła i zrozumienia, w ""Der Goldene Handschuh"" czuć jedynie mizantropię.   Oczywiście twórca tej klasy co Akin nie znęca się nad swoimi bohaterami (i widzami) dla samego sadyzmu. Próbuje powiedzieć w ten sposób kilka ważnych i gorzkich rzeczy o Niemczech – ówczesnych i współczesnych. Szczególnie o stosunku do emigrantów (to na greckich sąsiadów zwala się wydobywający się z mieszkania potwora fetor) czy okrytej milczeniem nazistowskiej przeszłości. Zamieciona pod dywan, znalazła ona w latach powojennych swą kontynuację w podłych barach i chorych umysłach, wciąż przywiązanych do munduru i prawa silniejszego. Diagnoza ta mogła by jednak wybrzmieć mocniej i zgrabniej, gdyby nie tonęła w potoku wylewającej się z ekranu ohydy. Bo jak chce polska mądrość: z gówna bicza nie ukręcisz. "
Öndög (2019),8,"Ciemną nocą samochód przemierza step. Słyszymy wyimki rozmów, widzimy tylko tyle, ile widzą pasażerowie – oświetlony krótkimi światłami najbliższy horyzont. Nagle w świetle reflektorów ukazują się nagie kobiece zwłoki. Nie wiemy, jak się tam znalazły, widzimy tylko, że pośród monotonnego, pokrytego trawami krajobrazu, wyglądają tyleż przerażajaco, ileż surrealistycznie. Tego rodzaju obiektów wyjętych jakby z innego porządku będzie w filmie więcej. Ukazane są zawsze w zaskakujących, pięknie skomponowanych kadrach, odkrywających paradoksy życia na mongolskim stepie.  Do pilnowania miejsca zbrodni na pustkowiu starszyzna policyjna wyznacza najmłodszego oficera, który nie ma żony, dzieci, co stawia go najniżej w tutejszej hierarchii. Chłopaka, który zostaje sam ze zwłokami, obserwujemy w serii absurdalnych kadrów: a to wiatr zrywa płachtę z ciała, a to młody policjant, w rytm puszczanego z komórki heavy metalu, tańczy, by nie zamarznąć. Step jest bowiem śmiertelnie niebezpieczny nie tylko ze względu na szwendające się po nim wygłodniałe wilki, ale i warunki atmosferyczne, szczególnie dotkliwe nocą. W ich przetrwaniu pomaga mu jedyny w promieniu 100 kilometrów mieszkaniec: kobieta samotnie hodująca owce. Z paczką papierosów i butelką gorzały przybywa na dwugarbnym wielbłądzie dotrzymać strażnikowi towarzystwa. Co wydarzyć może się między tym dwojgiem nocą przy ognisku? Na zagadkę kryminalną i film surwiwalowy zaczyna nakładać się romans.  To jednak tylko kolejna zmyłka, bo ambicje tego dziwacznego, pełnego paradoksalnego uroku filmu sięgają wyżej. Całość skąpana jest w poetyce slow cinema, zastępującego nieustanne dzianie się powolną kontemplacją obrazów, ale częste w tego rodzaju filmach natchnienie i egzaltacje przyprawiane zostają sporą porcją humoru. Także dzięki temu piętrowa konstrukcja formalna daje jednocześnie bardzo prosty i niewymuszony efekt, właściwy twórczości Wang Quan'ana. Reżyser, a także scenarzysta i producent pokazywanego podczas 69. Berlinale ""Öndöga"" dał już wcześniej dowody swemu wyczuciu i talentowi choćby w nagrodzonym w Berlinie w 2006 roku Złotym Niedźwiedziem ""Małżeństwie Tui"" czy Srebrnym cztery lata później ""Razem i osobno"".  Tym razem twórca, należący do tzw. szóstej generacji chińskich filmowców (czyli drugiej, która ukończyła otwartą na nowo po rewolucji kulturalnej pekińską szkołę filmową), opowiada nie o Chinach, ale Mongolii. Te same pozostają jednak odróżniające go od innych twórców pokolenia tematy. Są to przede wszystkim skoncentrowanie na bohaterze kobiecym oraz wychodzenie z kamerą poza miejski krajobraz, zainteresowanie tym, co dzieje się na peryferiach. Trudno o miejsce bardziej odizolowane niż mongolski step, którego sama obserwacja daje niesamowitą wręcz przyjemność wizualną i poznawczą. ""Öndög"" nie skrywa fascynacji tą krainą, przeciwnie – ulega jej całkowicie i próbuje zarazić nią widza, któremu przypomnieć się mogą pejzaże z kręconego tam przez Martę Minorowicz ""Zuda"".  Jeśli udaje się zabieg oczarowywania widza nie tylko powolnie rozwijaną opowieścią, ale przede wszystkim samą urodą stepu i logiką porządkiem życia w ekstremalnych warunkach, to dzieje się tak w dużej mierze dzięki zdjęciom Aymericka Pilarskiego, który wyczarowuje tu obrazem cuda. Niekiedy każe się mu przyglądać niczym przez peryskop, innym razem przyśpiesza, gubi ostrość, podchodzi bardzo blisko. W panoramicznym formacie, potęgującym wrażenie wszechpotęgi natury i kruchości człowieka wobec niej, funduje nam co rusz nieoczekiwane punkty widzenia, napełnia go rewią kolorów. Celebruje przy tym surrealistyczne sytuacje w kadrze, podkreślające napięcie między surową naturą a wdzierającą się na step nowoczesnością.  Zasilana baterią słoneczną jurta, pociąg z jednym wagonem, oświetlany latarniami przystanek donikąd – niektóre z tych obrazów same w sobie są poezją, inne mają wyraz humorystyczny. Zawsze jednak pełne są szacunku dla tych, którzy, mimo wszystko, wciąż żyją na stepie. Oni sami zresztą przyrównują się do wymarłych gatunków – öndög oznacza po mongolsku ""jajo dinozaura"". Nietrudno więc domyślić się, że ostatecznie głównym tematem filmu jest nie popełniona na stepie zbrodnia, ale samo przetrwanie. Ukazany nad wyraz sugestywnie łańcuch pokarmowy i łańcuch pokoleń."
Dzięki Bogu (2019),7,"""Rozumiem, że mogłem ich skrzywdzić, ale po co zaraz ta przemoc"", mówi oskarżony o molestowanie nieletnich ksiądz, którego zaatakowali rozzłoszczeni rodzice. W odpowiedzi widownia parska, bo François Ozon reżyseruje tę kwestię dialogową tak, by zabrzmiała absurdalnie. Niczym znak odklejenia sprawcy od czynu, niczym symbol fasady milczenia, za jaką skrywa się duchowny. Widzowie dobrze rozumieją złość rodzącą się w odpowiedzi na zbrodnie Kościoła. Stąd ten ich bezradny śmiech, kiedy słyszą bagatelizującego sprawę przedstawiciela kleru. Ozon też ową złość rozumie – ale nie daje się jej porwać. Dlatego jego ksiądz nie jest zacierającym łapki czarnym charakterem: to tyleż sprawca zła, co produkt instytucjonalnej machiny. A ""Grâce à Dieu"" to rzadki film z gatunku ""na ważny temat"", który – choć inspiruje się faktami – nie ulega publicystycznemu zapałowi. Zamiast słusznego gniewu mamy tu równie słuszną wyważoną refleksję.  Ciekawie jest postawić koło siebie trzy filmy poruszające problem kościelnej pedofilii: ""Spotlight"", ""Kler"" i ""Grâce à Dieu"" właśnie. Filmy różniące się zarówno przyjętą perspektywą, jak i tonacją. Amerykanin Tom McCarthy pokazał sprawę z zewnątrz, przez pryzmat dziennikarskiego dochodzenia i pochwalnej narracji o obywatelskiej potędze prasy. Polak Smarzowski spojrzał ""ze środka"", pochylił się nad trybikami systemu – uwięzionymi w murach instytucji księżmi. Francuz Ozon postawił z kolei na punkt widzenia ofiar. Jego bohaterowie konfrontują się po latach z przemocą, której doznali, rewidują ten bagaż i rozważają kolejny krok. ""Spotlight"" był opowieścią o śledztwie, reporterskim kryminałem. ""Kler"" – tragifarsą i moralitetem. Jeśli szukać tropów gatunkowych w ""Grâce à Dieu"", to filmowi Ozona byłoby tymczasem najbliżej do… powieści epistolarnej.  Dobrą ćwiartkę filmu zajmuje przecież podana z offu mailowa korespondencja bohaterów. Postacie czytają zza kadru swoje kolejne listy, a kamera rejestruje ich banalną codzienność. Słowa zawisają w powietrzu nad krzątającymi się na ekranie ludźmi niczym – nie przymierzając – modlitwa. To sprytny zabieg narracyjny: kolejni bohaterowie przedstawiają nam się sami, zgodnie z epistolarnym savoir-vivre'em. Ale w rękach Ozona to nie tylko reżyserski fortel. Interesuje go sama forma pisemnej dyskusji. Kiedy Alexandre (Melvil Poupaud) listownie prosi kardynała o zainteresowanie się sprawą księdza-pedofila, słychać tu zarazem kulturalną rozmowę, jak i kulturalną zabawę w berka.   Ozon pokazuje bowiem język jako broń obosieczną. Jako narzędzie komunikacji, ale i propagandy. Tak, list może być spowiedzią, a proces pisania – pracą autorefleksji. Zapisać coś, to tyle co się przyznać, wyznać. Imponuje więc literacka uprzejmość, z jaką bohaterowie próbują załatwić sprawy prowokujące nieraz raczej rękoczyny niż listy. Nieustanne kluczenie grzecznościowych form zaczyna jednak z czasem frustrować – zarówno nas, jak i odbijającego się od ściany słów Alexandre’a. Okrągłe zdania maskują przecież nie tylko oburzenie ofiary, ale i obłudę Kościoła. Nic zatem dziwnego, że ""Grâce à Dieu"" to w gruncie rzeczy film o próbie nazwania rzeczy po imieniu. Nieważne, czy jest to akt przyznania przed sobą i światem, że jest się poszkodowanym, czy próba wymuszenia Kościoła, by uznał własną winę, przeprosił i poniósł konsekwencje. A kiedy padnie pierwsze zdanie, rusza domino.   Ozon konstruuje nawet swoją opowieść tak, jak rozprzestrzenia się zadane komuś cierpienie czy przeciwstawna mu, pozytywna siła – klocek za klockiem. W toku filmu aż dwukrotnie zmienia się przecież główny bohater: po Alexandrze przychodzi François (Denis Ménochet), a następnie Emmanuel (Swann Arlaud). Reżyser stopniuje tu intensywność aktorskich emploi, od zapiętego pod szyję Poupauda przez nieokrzesanego Ménocheta po udręczonego Arlauda. Alexandre to przykładny mąż i ojciec wciąż desperacko próbujący wierzyć, François tymczasem głośno manifestuje ateizm i zagrzewa do walki z klerem. Emmanuel zaś radzi sobie najgorzej, cierpi na padaczkowe ataki, ma połamane życie osobiste. W filmie wciąż mowa o przedawnieniu zarzutów, ale Ozon pokazuje, że – inaczej niż przestępstwo w kodeksie karnym – trauma się nie przedawnia, jakkolwiek różne są sposoby jej przepracowania i metody walki o sprawiedliwość.  Nie ma jednak w ""Grâce à Dieu"" triumfalnego ""hurra"". Ujawnienie afery nie przynosi spełnienia, otwiera po prostu kolejny rozdział w życiorysach bohaterów dramatu. Słuszny rewolucyjny zapał niespodziewanie okazuje się zresztą kolejną retoryczną pułapką: kuszą w nim przecież uproszczenia, przejaskrawienia, zaciera się granicą między prawdą a PR-em. Czy cel faktycznie uświęca środki? Skoro nawet Kościół bywa nieświęty, co w takim razie ze świętym oburzeniem? Ozon bardzo uważa tu, by nie otrąbić przedwcześnie zwycięstwa, by nie dać się ponieść plakatowej konwencji. Stąd dostojna, grzeczna forma narracji, stąd brzmiące gdzieniegdzie nieoczywiste komediowe nuty, stąd dyskretne kuksańce pod adresem gniewnych aktywistów. I więcej w tym empatii niż symetryzmu. Więcej ludzkiej – czy reżyserskiej – wrażliwości niż bożej łaski."
The Kindness of Strangers (2019),3,"""Włoski dla początkujących"" opowiada historię samotnych, nieszczęśliwych ludzi, których losy dość przypadkowo zaczynają się ze sobą splatać, głosi filmwebowy opis filmu. Te same słowa można spokojnie odnieść do ""The Kindness of Strangers"". Po latach reżyserowania cudzych tekstów Lone Scherfig znów napisała sobie scenariusz sama; nie powinno więc dziwić, że wyszło jej coś podobnego duchem. Zamieńcie kopenhaską zimę na zimę nowojorską, zastąpcie grupę duńskich aktorów szeregiem międzynarodowych gwiazd, dajcie sobie spokój z realizowaniem wytycznych manifestu ""Dogma 95"" – i już. Tyle że jakoś nie ""już"". Pokazany na otwarcie Berlinale film miał być zastrzykiem nadziei, manifestem empatii, światełkiem w tunelu dzisiejszego burzliwego świata. Niestety, świat pozostaje na prowadzeniu.  Tytuł w zasadzie zdradza intencję filmu i spoileruje kolejne fabularne zwroty. Oto opowieść o życzliwości przychodzącej z najmniej oczekiwanej strony: od zupełnie obcych ludzi. Scherfig podąża śladami szeregu postaci, krzyżuje ich ścieżki w myśl efektu motyla i śledzi, jak okazana dobroć rozchodzi się koncentrycznie po okolicy. Fajtłapowaty Jeff (Caleb Landry Jones) wyrzuca przez okno krzesło. Znajdują je synowie uciekającej przed agresywnym mężem Clary (Zoe Kazan). Kobieta odradza jednak chłopcom adopcję mebla i ten trafia w ręce świeżo upieczonego ekswięźnia Marka (Tahar Rahim). Kawał filmu później ten właśnie Mark zaprasza tę właśnie Clarę, by usiadła na tym właśnie krześle. Wszyscy oni – i jeszcze kilkoro innych postaci – spotkają się w końcu połączeni przez profesjonalną pielęgniarkę/amatorską terapeutkę/generalną dobrą samarytankę Alice (Andrea Riseborough) oraz kiczowatą niby-rosyjską restaurację, gdzie serwuje się głównie kawior.  Choć Scherfig dawno temu zrezygnowała z Dogma-tycznego chropowatego realizmu, w ""The Kindness of Strangers"" konwencja ""feel-good-movie"" nieustannie rywalizuje z ""feel-bad-movie"". Choć podobne kontrasty bywają nośne, tutaj obie tonacje wydają się wchodzić sobie w drogę. Wiadomo: zanim reżyserka poklepie nas pocieszycielsko po plecach, musi nas najpierw trochę wzruszyć. Ale ciążenie ku happy endowi nie służy zasygnalizowanym po drodze poważnym problemom. Scherfig uczy, że nie ma takich tarapatów, z których nie wyciągnie cię podana w odpowiednim momencie pomocna dłoń. Niechcący jednak bagatelizuje owe tarapaty, skacząc po łebkach i odhaczając kolejne opresje. Widz się tymczasem nudzi i obojętnieje.  Najwięcej miejsca reżyserka poświęca Clarze i jej desperackiej uciecze w bezdomność przed mężem-agresorem. Narracja biegnie jednak w eliptyczny sposób, zaciemniając ciąg przyczynowo-skutkowy: nie jesteśmy w stanie zrozumieć wielu decyzji bohaterki, nie potrafimy ocenić, ile czasu upływa między kolejnymi wybojami jej losu. Paradoks: film opowiadający o społecznej sieci naczyń połączonych sam rozpada się na szereg niewynikających z siebie nawzajem części. Zupełnie jakby Scherfig w trakcie pisania scenariusza przypominała sobie: ""aha, jeszcze to"" i po prostu doklejała kolejne elementy na końcu fabularnego łańcuszka. Filmowy ciąg niepodprowadzonych zakochań, niewytłumaczonych frustracji i niespodziewanych rewelacji daje efekt miejscami absurdalny.  Okej, przynajmniej część tego absurdu wydaje się zamierzona. ""The Kindness of Strangers"" ewidentnie chce celebrować ludzi w ich ekscentryzmach, w ich nieprzystosowaniach, w ich słabościach (także w ich różnorodności i wielokulturowości: spójrzcie tylko na obsadę). Oto są w oczach Scherfig prawdziwe mierniki człowieczeństwa. Inność i dziwność to nic złego, sugeruje reżyserka, a im więcej bólu doświadczysz, tym więcej bólu dostrzeżesz i tym chętniej pomożesz komuś innemu, kogo boli. Słychać tu też oczywiście echo maksymy o ""prywatnym, które jest polityczne"" (zresztą hasła tegorocznego Berlinale) – tym bardziej że sponiewierani psychicznie i ekonomicznie bohaterowie cierpią w scenerii nowojorskiego przepychu. Szkoda tylko, że autorka zaraz sprowadza ten przepych do żartu: prowadzonej przez postać Billa Nighy'ego restauracji, gdzie ""rosyjskość"" oznacza kieliszek wódki i rockowy szlagier grany na bałałajce. Miał być koloryt, wyszedł kabaret. Jak to w kinie dobrych intencji."
LEGO® PRZYGODA 2 (2019),6,"Nowym legiem przejęty / składa jak zaklęty.(Dorota Masłowska, ""Inni ludzie"")Pięć lat po tym, jak ""LEGO PRZYGODA"" odnowiła formułę wysokobudżetowego filmu animowanego – nie tylko rezygnując z absolutnej płynności ruchu na rzecz śladów ręcznej roboty, ale i wprowadzając wyjątkowo wysoki poziom narracyjnej samoświadomości, połączonej z antykapitalistycznym przesłaniem – dostajemy sequel, noszący w oryginale dumny podtytuł: ""Część Druga"". Tym razem reżyserował Mike Mitchell – dotąd podpisujący produkcje nie bardzo złe, ale i nie bardzo dobre (""Trolle"", ""Alvin i wiewiórki 3"") – podczas gdy reżyserzy pierwszego filmu, Christopher Miller i Phil Lord, napisali scenariusz (wespół z Matthew Fogelem) i zasiedli w fotelach producentów.        Warner Bros. Entertainment Inc.  Pomiędzy dniem dzisiejszym a lutym roku 2014, kiedy to po raz pierwszy z ekranów rozbrzmiał uzależniający hit ""Życie jest czadowe"" (""Everything Is Awesome""), dużo się w świecie zmieniło. Donald Trump został prezydentem, polaryzacja polityczna w Stanach (i nie tylko) osiągnęła poziom plemiennej wojny, Lord i Miller odnieśli chwalebną ranę wojenną (zwolnienie z ""Gwiezdnych wojen"") — a LEGO poszło za ciosem i zdążyło wypuścić dwa pełnometrażowe spinoffy (z dwoma kolejnymi w produkcji). Sequel pierwszej ""Przygody"" z jednej strony ląduje więc na bezpiecznym gruncie (nie ma opcji, by nie zarobił na siebie: całe szczęście mamy kapitalizm!), a z drugiej trafia w czas moralnego rozchwiania i ekonomicznego niepokoju, nie pozostający bez wpływu na fabułę i tonację. Gdyby ktoś miał wątpliwości: tak, w tej wersji pamiętna, nominowana do Oscara piosenka zostaje odśpiewana w minorowym kluczu jako ""Everything’s Not Awesome"".  Fabuła rozpada się na dwie połowy. Pierwsza wywiedziona jest z dowcipu rzuconego na odchodne w filmie poprzednim, zamykanym przerażonym spojrzeniem dwunastolatka, któremu ojciec obwieścił właśnie, że klockami LEGO będzie się dzielił z małą siostra. Inwazja nieporadnie poskładanego, cukierkowego DUPLO w świat chłopackiej wyobraźni była idealną puentą. W nowym filmie obserwujemy więc świat po kilkuletniej, wykańczającej obydwie strony wojnie imaginarium chłopackiego z dziewczyńskim (w skrócie: madmaksowa postapokalipsa kontra DUPLO-idalne stwory, plujące eksplodującymi serduszkami i gwiazdkami).        Warner Bros. Entertainment Inc.          Warner Bros. Entertainment Inc.          Warner Bros. Entertainment Inc.  Punktem wyjścia sequela jest absolutna niezdolność Emmeta – uśmiechniętego szaraka i ""przypadkowego bohatera"" poprzedniej części – do przejęcia się degrengoladą, jaka dotknęła Klocburg. Podczas gdy wokół szaleje zniszczenie, Emmet nadal ładnie się wszystkim kłania, co irytuje zwłaszcza nieustraszoną Lucy Wyldstyle. Kiedy Lucy (razem z wiecznym narcyzem Batmanem) zostaje porwana przez zamaskowaną Generał Zadymę z układu Siostar (rozumiecie…?), Emmet musi zmężnieć i ruszyć na ratunek, napotykając po drodze swego alternatywnego sobowtóra, Rexa: międzygalaktycznego zakapiora wzorowanego na Hanie Solo, który jest tak bardzo cool, że jego statek kosmiczny zaludniają milusińscy w postaci stadka raptorów. Rex jest projekcją chłopięcego marzenia o byciu renegatem, widzącym z kolei w dziewczęcej słodyczy Siostar i Planety Brokat zabójczą toksynę. Wszystko zmierza do pojedynku z Królową Wisimi (ileż bym dał, by usłyszeć w tej roli podkładającą jej w oryginale głos Tiffany Haddish!), której ambicją z kolei jest ślub z Batmanem (po praniu mózgu, więc całym na biało), co z kolei doprowadzi do zdarzenia znacząco nazwanego w filmie Armamagedonem, tożsamego — jak rozumiem – z symboliczną kastracją.  Pytanie odruchowe: czy Emmet dowiedzie swojego męstwa i uratuje Lucy, spełniając jej życzenie o wyzbyciu się nadmiernej ugodowości…? Cała pierwsza godzina projekcji jest pomyślana tak, byśmy to pytanie zadali. Godzina druga, której spoilować nie wypada, służy z kolei dekonstrukcji tego pytania, a następnie zdemaskowaniu leżących u jego podstaw milczących założeń, dających się streścić w modnej frazie: ""toksyczna męskość"". Przez cały film dostajemy przebitki ze świata rzeczywistego, w którym brat i siostra coraz to ostrzej kłócą się o kontrolę nad zestawem klocków. Koniec końców, choć szczegółów nie zdradzę, film prezentuje rodzaj utopii: z pozoru równo traktującej obydwie strony sporu (vide: symetryczne napisy końcowe), ale w istocie przechylonej w stronę ukarania męskiego fantazmatu ""samotnego wilka"", wcielanego przez Rexa. To tej postaci dostaje się najbardziej – i to w jego wątku najwyraźniej widać ideologiczne założenia całego filmu, satyrycznie wymierzonego w typ testosteronowej łobuzerki, jaką wprowadził do politycznego mainstreamu obecny prezydent Stanów Zjednoczonych.        Warner Bros. Entertainment Inc.  Nie mam nic przeciwko łajaniu rozbuchanego męskiego ego, zwłaszcza że 99% kina przygodowego służy z kolei jego bezwstydnemu łechtaniu. Ale nie da się ukryć, że pod względem scenariuszym nowy film jest dość zamulony i chaotyczny, a pod koniec: kaznodziejski. Nawet piosenka ""Catchy Song"", powtarzająca w kółko frazę ""taka nuta w mózg się wkręca"" — wyparowuje z głowy w godzinę po seansie i wcale nie jest ""catchy"". Jak na film, który ma tyle ironii wobec ejtisowej popkultury (""Powrót do przyszłości"" zostaje w pewnym momencie nazwany ""filmidłem kultowym, dobrze znanym przez starszych""), ""LEGO PRZYGODA 2"" dość uparcie ignoruje zasady klarownego, efektywnego scenariopisarstwa wypracowane przez majstrów w typie Spielberga, Kasdana czy Lucasa.   Jeśli dodać do tego fakt, że pod napisami końcowymi rozbrzmiewa piosenka, której tematem są napisy końcowe — i że pojawiająca się na ekranie na kilka chwil Maya Rudolph kończy swą matczyną tyradę zapewnieniem, że ""nie jest czarnym charakterem, a jedynie zabawną postacią poboczną"", musi się pojawić wrażenie obcowania z przystrojonym w miliony dolarów narracyjnym algorytmem, w którym samoświadomość osiąga masę krytyczną.  Ciekawe, co powiedziałby na to wszystko bogobojny duński stolarz Ole Kirk Christiansen, który w 1932 roku zaczął produkcję drewnianych zabawek i który zmarł w roku 1958, w dwa miesiące po opatentowaniu kultowego plastikowego klocka z wypustkami (przyrównanymi przez wielkiego fana LEGO, Normana Mailera, do kobiecych sutków). Christiansen nazwał swoją firmę od duńskiej frazy leg godt (""baw się ładnie"") – a świat posłuchał. Jak wyliczyła Sarah Herman, autorka książki o historii klocków pt. ""A Million Little Bricks"", w 2012 roku szacowano, że na jednego mieszkańca ziemi przypadają 62 klocki LEGO, a każdego roku dzieci bawią się nimi przez pięć bilionów godzin. To było przed pierwszym filmem; dzisiaj nawet strach liczyć. I tylko czasem dumam sobie, dlaczego osobowość w całej filmowej franczyzie mają wyłącznie figurki LEGO, a nie pojedyncze klocki…? Ani chybi, czyjaś podmiotowość jest tu pomijana; czyjąś tożsamość się ignoruje. Odliczajmy więc wspólnie. Jeśli ma być sprawiedliwość na tym świecie, za parę lat musi nadejść rewizjonistyczne ""The LEGO Movie: Revenge of the Bricks""."
Green Book (2018),8,"Najlepszą recenzją ""Green Book"" są brawa, które rozległy się kilka tygodni temu po przedpremierowym pokazie w jednym ze stołecznych multipleksów. Wstęp na seans był płatny, na sali nie pojawili się twórcy ani przedstawiciele dystrybutora. Mimo to publika postanowiła spontanicznie podziękować za dobrą energię, jaką naładowała ich oparta na faktach opowieść o nietuzinkowej przyjaźni. Z komediodramatu Petera Farrelly'ego wychodzi się z uśmiechem od ucha do ucha, w głębokim przeświadczeniu, że świat – wbrew temu, co twierdził niegdyś Franc Maurer – jest do przyjęcia nawet na trzeźwo. Chyba żaden film od czasów ""Nietykalnych"" nie roztapiał widzowskich serc z równą skutecznością.       Viggo Mortensen,  Mahershala Ali  Participant MediaDreamworksWessler Entertainment   Skojarzenia z francuską produkcją nasuwają się niemal automatycznie. I tu, i tu fabuła kręci się wokół dwóch mężczyzn wywodzących się z odległych, obcych klasowo światów. Donald Shirley (Mahershala Ali) opływa w dostatek. Dla Anthony'ego ""Wargi"" Vallelongi (Viggo Mortensen) każdy dzień to walka o garść dolarów na czynsz i jedzenie. Pierwszy jest wytwornym erudytą z tłumem adoratorów oklaskujących jego talent muzyczny. Drugi idzie przez życie, taranując przeszkody przy pomocy żelaznych pięści i ulicznego sprytu. Pierwszy jest potwornie samotny, u boku drugiego stoi wielka, hałaśliwa, kochająca rodzina.  Last but not least, bohaterów dzieli także kolor skóry. W ""Green Book"" ma on kluczowe znaczenie – akcja filmu rozgrywa się bowiem w Ameryce lat 60., gdy dyskryminacja rasowa była czymś równie naturalnym jak oddychanie. Kiedy więc Don postanawia wyruszyć w trasę koncertową po głębokim Południu, kolebce rasizmu, zaniepokojona wytwórnia płytowa zatrudnia ""Wargę"" jako jego szofera i ochroniarza. Na wszelki wypadek panowie pakują do walizki tytułową książkę – poradnik dla wędrujących po kraju Afroamerykanów. Można się z niej m.in. dowiedzieć, gdzie spać i stołować się, aby uniknąć nieprzyjemnych incydentów. Nie łudźcie się jednak: przewodnik nie uchroni pary przed czyhającymi na każdym rogu kłopotami.       Viggo Mortensen,  Mahershala Ali  Participant MediaDreamworksWessler Entertainment  W ""Green Book"" – jak we wszystkich dobrych filmach drogi – podróż nabiera symbolicznego znaczenia. Daje postaciom okazję, by przewartościować dotychczasowe życie, zrewidować poglądy, nawiązać wartościowe relacje.  Słowem, stać się lepszym człowiekiem. Lekcje, które mają do odebrania bohaterowie oraz widownia – na temat nietolerancji, szkodliwych stereotypów, ale również potrzeby zaakceptowania własnych korzeni – zostają przekazane z humorem i wdziękiem. Farrelly – niegdyś specjalista od niegrzecznych komedii w stylu ""Głupiego i głupszego"" oraz ""Sposobu na blondynki"" – nakręcił film do bólu poprawny politycznie, a przy tym lekki, uroczy, mądry. Bijąca z ekranu pozytywna aura każe przymknąć oko na przewidywalny rozwój zdarzeń i po prostu cieszyć się podróżą w towarzystwie Tony'ego oraz Dona.       Viggo Mortensen,  Mahershala Ali  Participant MediaDreamworksWessler Entertainment  Olbrzymia w tym zasługa odtwórców głównych ról. Zmierzający po drugiego Oscara Ali łączy na ekranie arystokratyczny majestat z emocjonalną kruchością. Jako schowany w niewidzialnym pancerzu, ""zbyt czarny dla białych, a dla czarnych za biały” Shirley  po mistrzowsku sygnalizuje ciche dramaty bohatera. Jeszcze lepszy jest Mortensen występujący na przekór dotychczasowemu emploi mrocznego introwertyka. Grany przez niego rozgadany, nadekspresyjny i rozczulający Vallelonga pełni w filmie funkcję silnika napędzającego karuzelę żartów. We wspólnych scenach aktorzy przypominają tandem doskonale uzupełniających się jazzmanów. Są tak przekonujący, że nawet gdy zajadają się tłustym kurczakiem w panierce, ma się ochotę od razu stanąć w kolejce do KFC. Palce lizać! "
Mia i biały lew (2018),7,"Jeśli wierzyć legendom, niespotykana biel lwiej skóry nie jest ani oznaką niedoborów pigmentu, ani efektem genu recesywnego – to raczej ciepłe, matowe światło, dobro tlące się w każdej żywej istocie. Czerpiac z tej symboliki i pochylając się z żalem nad ciemną stroną ludzkiej natury, Gilles de Maistre opowiada historię przyjaźni jednego z najrzadszych rezydentów afrykańskiej sawanny z równie wyjątkowym przedstawicielem gatunku homo sapiens – osobnikiem gotowym do bezwarunkowej miłości i empatii.       Daniah De Villiers  W9Film- und Medienstiftung NRWStudioCanalFilm Afrika WorldwideM6 FilmsCiné+Galatée FilmsM6Outside FilmsPandora FilmsCanal+ Przyjaźń tytułowych bohaterów rodzi się w bólach. Nastolatka Mia (Daniah De Villiers) przeprowadza się na prowincję RPA z Londynu, zostawia w tyle szkołę, przyjaciół i wielkomiejskie rozrywki. W obliczu generalnej niedyspozycji rodziców zajętych hodowlą dzikich zwierząt, mały albinosek jest więc dla dziewczyny jedynie odskocznią od trudów codzienności, by dopiero z czasem – z pożytkiem zarówno dla kina inicjacyjnego, jak i bezpretensjonalnej ""przygodówki"" – stać się także powiernikiem, obrońcą oraz przerośniętym pluszakiem. Oczywiście, przyszłość maluje się w ponurych barwach. Charlie, bo tak ochrzono białego lewka, dorasta, zaś instynkt nakazuje mu dostrzec w czułych opiekunach dwudaniowy obiad. Jakby tego bylo mało, ""turystyczna atrakcja"", którą ma stać się dumny król zwierząt, okazuje się czym innym dla wrażliwych hodowców, a czym innym dla bezwzględnych kupców. Ci ostatni szykują już strzelby i aparaty fotograficzne.  Twórcy odnoszą się do powyższych problemów w sposób, który dorosłemu widzu wyda się raczej mało satysfakcjonujący. Gorset kina od lat pięciu do stu pięciu nakazuje im zdjąć nogę z gazu, a wiecznie aktualna problematyka safari oraz lokalnego ""biznesu śmierci"" jest tutaj zasygnalizowana w powierzchowny sposób – podobnie zresztą jak temat pierwotnych instynktów ""ucywilizowanego"" Charliego (zawsze w takich chwilach wspominam puentę ""Grizzly Mana"" Wernera Herzoga oraz inne filmy pokazujące zgubne skutki komunii dusz z drapieżnikami). Na szczęście gatunkowa proweniencja filmu pozostaje jego największą siłą i zarazem najcelniejszą odpowiedzią na większość zarzutów. To w końcu kino familijne, w którym chodzi raczej o to, by po aptekarsku odmierzyć wszystkie emocje: wzruszenie, smutek i dreszczyk grozy. A z tego zadania De Maistre wywiązuje się bez zarzutu.       Daniah De Villiers  W9Film- und Medienstiftung NRWStudioCanalFilm Afrika WorldwideM6 FilmsCiné+Galatée FilmsM6Outside FilmsPandora FilmsCanal+ Ponieważ zdjecia trwały aż trzy lata, w rozwkitającą relację przyjaciół nie trzeba wierzyć na słowo. Podobnie zresztą jak w imperatyw obrony zwierzęcia przed całą niegodziwością ludzkiego świata. Mia i Charlie dojrzewają na naszych oczach, zaś dzięki solidnemu aktorstwu De Villiers oraz majestatycznemu i rozczulającemu zarazem Thorowi (serio, zwierzak wabi się Thor), całość nabiera bezpretensjonalnego wdzięku. W dobie czarów z komputera oraz familinych produkcji, których wartość mierzy się głównie ilością efektów specjalnych, ""Mia i biały lew"" to staroszkolna opowieść o tym, że miarą człowieczeństwa jest przede wszystkim empatia. Naprawdę rzadki okaz."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
The Dawn Wall (2017),6,"Przyznam szczerze, na ""The Dawn Wall"" szedłem z przekonaniem, że się wynudzę – dokument o wyczynach wspinaczy z pewnością nie jest czymś, co na co dzień interesuje mnie w kinie. Na szczęście bardzo szybko okazało się, że o nudzie nie może być mowy. Dokument Josha Lowella i Petera Mortimera ogląda się jak dobre, rasowe kino gatunkowe. Działają mechanizmy identyfikacji z bohaterami, suspens i precyzyjnie manipulująca naszymi emocjami dramaturgia. Zmagania dwóch wspinaczy ze szczególnie trudny podejściem, tytułowym The Dawn Wall, na skałę El Capitan w parku Yosemite oglądamy wciśnięci w fotel, jakbyśmy siedzieli na najlepszym filmie akcji.       Tommy Caldwell  Red Bull Media HouseSender Films         Kevin Jorgeson  Red Bull Media HouseSender Films Z historii dwóch wspinaczy – Tommy'ego Caldwella i Kevina Jorgesona – twórcy wyciągają to wszystko, co kochamy w kinie popularnym. Mamy historię walki z samym sobą – Tommy, utalentowany wspinacz, od dziecka niezajmujący się niczym innym niż wspinaczką, w pewnym momencie w nieszczęśliwym wypadku traci kawałek palca. Wszyscy wieszczą koniec jego kariery; on jednak się nie poddaje i dokonuje największych wspinaczkowych wyczynów właśnie po wypadku, opracowując nowatorską technikę, która pozwala mu się wspinać bez końcówki palca wskazującego lewej ręki. Mamy historię walki człowieka z żywiołem. Graniczącej z obsesją wytrwałości w podążaniu za swoimi marzeniami. Wreszcie, mamy przyjaźń. W pewnym momencie wspinaczki Kevin zostaje z tyłu. Nie jest w stanie pokonać szczególnie trudnego trawersu. Tommy musi podjąć decyzję, czy iść samemu dalej, czy poczekać na przyjaciela, razem z którym od dawna marzył o zdobyciu The Dawn Wall, ryzykując, że ostatecznie żadnemu z nich nie uda się zdobyć szczytu.   Widzieliśmy to już wielokrotnie w kinie, ale za każdym razem to działa. Wzruszamy się, gdzie się mamy wzruszać, śmiejemy się, gdzie mamy się śmiać, boimy się o bohaterów dokładnie tam, gdzie pragną tego twórcy. Nie inaczej jest w przypadku dokumentu Lowella i Mortimera. Współczesna technika umożliwia twórcom stałą obecność z kamerami na ścianie. Śledzimy wspinaczkę bohaterów z bliska, jakbyśmy tam byli. Zdjęcia z ich walk z bezlitosnym, majestatycznym granitowym monolitem są naprawdę wizualnie efektowne. Kiedy jednak pojawiają się napisy końcowe i zsiadamy z emocjonalnego roller coastera, pojawiają się wątpliwości.       Kevin Jorgeson,  Tommy Caldwell  Red Bull Media HouseSender Films  Film trwa około 100 minut. W tym czasie można by bez problemu zmieścić trochę pytań i refleksji, jakich w ""The Dawn Wall"" wyraźnie zabrakło. Na ekranie poznajemy niemal całą biografię Caldwella. Dziecięce wspinaczki z ojcem, traumatyczną wyprawę w góry Kirgistanu, gdzie wraz z grupą przyjaciół dostał się do niewoli islamskich terrorystów, małżeństwo, rozwód i drugie małżeństwo, kolejne wspinaczkowe sukcesy. Nie dowiadujemy się za to, z czego Caldwell i Jorgeson właściwie żyją.   W trakcie 100 minut wielokrotnie zadawałem sobie pytanie, jak wygląda model ekonomiczny wspinaczki? Czy amerykańscy sportowcy mają sponsorów, którzy pozwalają się im skupić na zawodowym uprawianiu sportu, czy wspinaczka to pasja, jakiej poświęcają się poza pracą? Czy bohaterowie mają problemy finansowe? Jeśli tak, to może wato by je pokazać, jako kolejny front, na którym muszą walczyć z przeciwnościami losu. Jeśli nie, to by dopełnić obrazu, warto byłoby zdać sprawę z ich ekonomicznego przywileju.         Red Bull Media HouseSender Films  Pytanie o pieniądze odsyła do innego. Dla bohaterów wspinaczka jest sensem życia. Jak jednak ich aktywność postrzega na co dzień społeczeństwo? Na ile to, co robią, jest w ogóle społecznie istotne? ""The Dawn Wall"" sprawnie pokazuje, jak trwająca prawie miesiąc wspinaczka na El Capitan rozpaliła uwagę mediów i amerykańskiej opinii publicznej. Czy taka uwaga nie była jednak czymś wyjątkowym?   Jest rozczarowujące, że twórcy nie podejmują tych tematów. W dokumencie nie wystarczą emocje, potrzebna też jest umiejętność urefleksyjnienia pokazywanej rzeczywistości. Tego wyraźnie zabrakło. "
Dwie Ireny (2017),6,"Znając nastroje tutejszej publiczności, chciałem rozpocząć od szybkiego alertu. Jeżeli leżą Wam na sercu tak zwane ""spojlery"", bardzo proszę, nie czytajcie dalej. Opis ""Dwóch Iren"" zawiera w sobie obietnicę tajemnicy, której pod żadnym pozorem nie należy ujawniać. Dwie trzynastoletnie imienniczki spotykają się i zaprzyjaźniają, ale jest jeszcze COŚ, co je łączy, a o czym my – naiwni widzowie – nie możemy się jakoby dowiedzieć. Co to może być? Jakaś trauma? Rodzinna klątwa? Historia przemocy? Nieważne, gdyż zaraz, na Państwa oczach, wyciągnę królika z kapelusza. Wyciągnę go za uszy. Niech sobie pobiega na wolności, kiedy ja będę się upajał Waszą popsutą zabawą.        Lacuna Filmes A tak serio, opis na Filmwebie wprowadza pewien zamęt. Owszem, ""Dwie Ireny"" to film o rodzinnym sekrecie, ale to nie my jesteśmy adresatami kłamstewka. Przeciwnie, widzowie od pierwszych minut wiedzą tyle, ile nastoletnia bohaterka. Irena wychowuje się w konserwatywnym brazylijskim domu, gdzie wszyscy – szczególnie matka i siostra – patrzą na nią z góry, jak na niezdarne i rozbisurmanione dziecko. Władzę absolutną sprawuje ojciec-patriarcha, wąsacz w typie macho, któremu córki zdejmują buty, podają gazetę i nalewają zupcię i który do dzieci odzywa się tylko wtedy, kiedy trzeba je zganić albo pochwalić. Któregoś dnia niepokorna Irena postanawia jednak śledzić tatę w drodze do pracy i wtedy odkrywa jego szokującą tajemnicę – mężczyzna prowadzi podwójne życie. Mało tego, swojej córce z drugiego związku również dał na imię Irena. Obie rodziny nie wiedzą o swoim istnieniu, a mistyfikacja jakimś cudem trzyma się w ryzach prawdopodobnie od wielu lat.   Jak się trzyma oraz po co (w końcu jest to sytuacja wyczerpująca psychicznie przede wszystkim dla pana ojca), tego nie wiadomo. ""Dwie Ireny"" nie są studium rozpadu rodziny, w fabularnym podwojeniu widać raczej uniwersalną metaforę dojrzewania i szukania własnego miejsca w świecie. Irena numer jeden – po zdemaskowaniu taty – wcale nie idzie płakać w maminą spódnicę, ale wchodzi z Ireną numer dwa w rodzaj nastoletniej przyjaźni bez granic. Dziewczyny stają się nierozłączne, dzielą się intymnymi przemyśleniami, chodzą razem do kina i na randki z chłopcami. Dla I1 – nieśmiałej, szczupłej, niepewnej własnej urody – kontrast wytwarzany przez I2, nastolatkę otwartą, zmysłową, czasami wręcz rubaszną, staje się bezpiecznym buforem dla testowania własnej tożsamości, przede wszystkim tej seksualnej. W kontrze do mieszczańskiego poukładania i pozorów przyzwoitości, a jednocześnie jakby cały czas wewnątrz tej samej rodziny, która – ze względu na tajemnicę ojca – niespodziewanie rozszerza swoje ramy i wpuszcza nieco świeżego powietrza. Dzięki wahaniom i naturalnej ciekawości Ireny zaczynamy trochę lepiej rozumieć pokusę, przed którą wiele lat temu musiał stanąć Pan Niezdecydowany – mieć pozycję osoby statecznej i szanowanej, a jednocześnie zachować młodzieńczą zmysłowość: tańczyć i grać na akordeonie z drugą kobietą, prowincjonalną krawcową, a ""ukrytej"" córce dać dużo swobody i pozwolić na ekspresję fizycznego uroku. I Irena – czujemy podskórnie – też chciałaby utrzymać dla siebie te dwa światy, móc się między nimi swobodnie przemieszczać, w zależności od codziennego kaprysu. Tyle że ceną takiej społecznej podwójności są destabilizacja, moralna degrengolada i cierpienie niewinnych ludzi. A o tych faktach film Fabio Meira już nie wspomina, pozostając na poziomie eseju o dojrzewaniu jako Wielkim Rozszczepieniu.         Lacuna Filmes Jest w tym jakiś banał, jakby ""Dwie Ireny"" zatrzymały się w połowie drogi, uciekając przed tym, co większe, istotniejsze, bardziej autentyczne. Z drugiej strony szanuję tę bezpretensjonalność ""Iren"". Miało być ciepło, zmysłowo, intymnie i wolnopłynąco i w istocie tak właśnie jest – brazylijski upał wylewa się z ekranu, godziny biegną leniwie, dzieciństwo ma zupełnie inny posmak niż w Europie czy USA, a dom, chociaż to więzienie konwenansów, daje mimo wszystko całkiem dużo swobody. Miło się na to patrzy, miło się w takim ciasnym i niedookreślonym świecie przebywa. Jeśli więc miałbym przypiąć ""Dwóm Irenom"" jakąś łatkę, byłoby nią ""kino małej intymności"". Im mniej od niego oczekujemy, tym więcej daje w zamian. Jest zupełnie nieambitne, ale jednocześnie pozwala zanurzyć się w beztrosce i zapomnieć o szarzyźnie dnia codziennego. A w efekcie, jakby rykoszetem i niedługo po wyjściu z kina – niestety także o sobie samym. "
Heavy Trip (2018),6,"Każdy ma swojego lwa, z którym musi się zmierzyć – oto życiowa mądrość przekazana głównemu bohaterowi przez rezydenta szpitala psychiatrycznego, będąca zarazem mottem dzieła. Jeśli dla twórców ""Heavy Trip"" owym lwem miało być nakręcenie filmu, to udało im się wyjść ze starcia cało, choć nie obeszło się bez kilku zadrapań. Niedociągnięcia scenariuszowe rekompensuje na szczęście humor, a choć niektóre żarty przekraczają granicę dobrego smaku, historia blackmetalowej kapeli z małego miasteczka gdzieś na północy Finlandii świetnie sprawdza się jako feel good movie. Widz wychodzi z seansu zrelaksowany i nabuzowany pozytywną energią, i mimo że wiele z padających na ekranie kwestii to banały rodem z prozy Paulo Coelho (""Bycie sobą wymaga odwagi""), trzeba przyznać, że całość wychodzi nader zgrabnie i pozostaje w pamięci jako przyjemnie spędzone półtorej godziny.       Johannes Holopainen,  Max Ovaska,  Samuli Jaskio  Mutant Koala PicturesFilmCampUmediaMaking Movies Oy Naszym przewodnikiem po malowniczych metalowych krainach zostaje Turo (Johannes Holopainen), wokalista wspomnianego zespołu. Dwudziestoparoletni chłopak brak pewności siebie ukrywa pod długimi włosami i koszulką z logiem Cannibal Corpse i jak każdy odmieniec nie ma łatwego życia. Okazuje się bowiem, że nawet w słynącej z otwartości Skandynawii nietrudno o jednostki wyśmiewające innych choćby ze względu na wygląd. Co gorsza, prawie nikt nie traktuje Tura ani jego kolegów z kapeli poważnie. Jako że nie mają żadnego przeboju ani nawet własnego utworu (nie mają też nazwy, bo nigdy jeszcze nie zagrali koncertu), większość znajomych traktuje ich jako nieszkodliwych dziwaków, swojskie uzupełnienie lokalnego kolorytu. Wszystko zmienia się, kiedy pewnego dnia do rzeźni reniferów, nieopodal której chłopaki akurat nagrali swoje pierwsze demo, przybywa manager odbywającego się w Norwegii festiwalu o wielce obiecującej nazwie Northern Damnation. Bohaterom udaje się wcisnąć mu swoją kasetę, a niedługo potem w miasteczku rozprzestrzenia się plotka o ich udziale w imprezie. Podbudowani tym przyjaciele wymyślają dla swojego zespołu nazwę (Impaled Rectum – musicie przyznać, że brzmi metalowo) i zaczynają korzystać z przywilejów, jakie gwarantuje im status lokalnych gwiazd.   Droga do sławy okazuje się jednak kręta i wyboista. Wiedzie ona nie tylko przez liczne upokorzenia i zatargi z prawem, ale również przez cmentarz i fińsko-norweską granicę (jej przekroczenie przez członków Impaled Rectum omal nie skończy się wojną). Widać, że twórcy ""Heavy Trip"" znają środowisko skandynawskich blackmetalowców, a przy tym nie boją się z niego śmiać. Szybko i brutalnie rozprawiają się z kolejnymi stereotypami. W konfrontacji z małomiasteczkowymi realiami styl bycia bohaterów wydaje się bowiem nie tyle mroczny i przerażający, co śmieszny. Turo, którego growl brzmi jak ryk dobywający się z trzewi szatana, jeździ na rowerze (niezbyt metalowy środek transportu), pracownik wypożyczalni Pasi (Max Ovaska), posługujący się mrocznym imieniem Xytrax, stoi za ladą w pełnym gotyckim makijażu i z kamienną twarzą serwuje klientom chcącym posłuchać Justina Biebera urugwajski death metal, a imitujący dźwięk zacinającej się maszyny do mielenia mięsa riff muzycy z egzaltacją opisują jako ""jęk tysięcy potępionych reniferów podążających do piekła"".        Johannes Holopainen,  Max Ovaska,  Samuli Jaskio  Mutant Koala PicturesFilmCampUmediaMaking Movies Oy Owe drwiny nie mają na celu kogokolwiek obrazić. To raczej podszyta miłością ironia – ot, blackmetalowiec też człowiek. Jeśli więc podobał Wam się ""Exterminator"", to jego fiński kuzyn również przypadnie Wam do gustu. Przede wszystkim jednak idźcie na ""Heavy Trip"" dla symfonicznego postapokaliptycznego, kruszącego renifery, obrażającego Chrystusa ekstremalnego wojenno-pogańskiego metalu z Fenoskandii. Gwarantuję, że nie usłyszycie nic bardziej metalowego. "
Mirai (2018),8,"Pięcioletni Kun zaczyna płakać. Animowane łezki zbierają się w kącikach oczu, rysunkowa twarz wykrzywia się groteskowo. Efekt jest karykaturalny, a zarazem uderzająco prawdziwy. Kto pamięta, ten wie: tak wygląda amplituda dziecięcego ataku histerii, tyleż komediowego, co dramatycznego. Animowana filmowa forma trafnie chwyta ten niuans. Wypełniając w głowach puste miejsca między kolejnymi klatkami, dostrzegamy prawdę zasugerowaną gdzieś między rysunkowym uproszczeniem a rysunkowym przejaskrawieniem. Stara zasada: by zobaczyć coś wyraźniej, często trzeba spuścić z tonu. W ""Mirai"" Mamoru Hosoda, reżyser ""Wilczych dzieci"" i ""O dziewczynie skaczącej przez czas"", robi właśnie to: pochyla się nad zwyczajnością, dostrzegając w niej niezwykłość. Jakby uświadomił sobie, że jest już wystarczająco dużo fantastyki w czymś tak prostym jak spojrzenie dziecka na świat.         Video Audio Project (VAP)Yomiuri Telecasting Corporation (YTV)Studio ChizuTohoDentsuNTT DocomoNippon Television Network Corporation (NTV) Kusi, by nazwać ""Mirai"" przedszkolną wersją ""Opowieści wigilijnej"". W książce Dickensa stary, skwaszony Scrooge musiał nauczyć się empatii. W filmie Hosody – podobnie. Jego egoista ma co prawda zaledwie pięć lat, ale to przecież wiek, w którym egoizm jest drugą naturą. Mały Kun prowadził dotychczas beztroskie życie jedynaka, ale narodziny młodszej siostry burzą jego dotychczasowy świat. Chłopiec nie zamierza dzielić się pozycją oczka w głowie, ale odwiedzający go tajemniczy, nadprzyrodzeni goście – niczym trzy Dickensowskie duchy – nauczą go patrzeć życzliwiej.   Jak u Dickensa, fantastyka jest tu tyleż atrakcją, co po prostu fabularnym wytrychem, metaforą; Hosoda ma ciastko i zjada ciastko. Kto nie wierzy w psy zmieniające się w ludzi albo przybywające z przyszłości rodzeństwo, ten zawsze może czytać ""Mirai"" absolutnie przyziemnie: oto opowieść o dziecku, które tłumaczy sobie rzeczywistość za pomocą baśniowych przenośni. Niestworzone transformacje, magiczne podróże i inne cuda są tu przecież tylko wypadkową poszerzającej się dziecięcej świadomości. Symbolem dziecięcego ego, które zaczyna robić w swoim świecie miejsce dla innych.         Video Audio Project (VAP)Yomiuri Telecasting Corporation (YTV)Studio ChizuTohoDentsuNTT DocomoNippon Television Network Corporation (NTV) Nieprzypadkowo ""Mirai"" ma epizodyczną strukturę: wizyta każdego zagadkowego gościa jest kolejną lekcją. Hosoda naśladuje tu logikę procesu dojrzewania: dwa kroki w przód, krok w tył. Trudności nie kończą się przecież z rozwiązaniem jednego kłopotu, życie płynie dalej. Reżyser portretuje rodzinę jako kłącze takich właśnie, prywatnych i wspólnych, problemów. Kun ma problemy z akceptacją siostrzyczki, ale równie dużym wyzwaniem będzie dla niego nauka jazdy na rowerze. Ta z kolei pogłębia relację chłopca z ojcem, dzielnie próbującym stanąć na wysokości zadania. Rodzice tymczasem walczą ze stresem i zmęczeniem, lawirują między pracą a domem, między szczerym zaangażowaniem a pozowaniem na ""dobrego rodzica"", między wyrozumiałością a wyrzutami sumienia (co ciekawe, klasyczny japoński patriarchat staje tu na głowie: mama-bizneswoman spędza cały dzień poza domem, tata-architekt siedzi wciąż na miejscu). Hosoda obserwuje (czy raczej: animuje) jednak nie tylko codzienność. Pokazuje też, jak odbija się w niej przeszłość i przyszłość.  Prawdziwą rewolucją w życiu Kuna okazuje się przecież moment, kiedy dostrzega związek między swoim a cudzym doświadczeniem. Kiedy uświadamia sobie, że jego rodzice też byli kiedyś dziećmi (szok!) i wpisuje swoją osobę w pewną większą opowieść. Chłopiec uczy się, że to, kim jesteś, w równej mierze kreują ci, którzy cię otaczają (otaczali, będą otaczać). Reżyser – jak przystało na faceta, który nakręcił kiedyś film o dziewczynie skaczącej przez czas – kreśli tu linię łączącą to, co było, z tym, co będzie. Historia rodziny urasta do rangi prywatnej mitologii, a akceptacja tego dziedzictwa jest aktem dojrzenia do bycia sobą. ""Mirai"" pokazuje, jak ""ja"" zostaje zdefiniowane przez pogodzenie się z ""my"".         Video Audio Project (VAP)Yomiuri Telecasting Corporation (YTV)Studio ChizuTohoDentsuNTT DocomoNippon Television Network Corporation (NTV) I jeśli brzmi to wszystko zbyt wydumanie, bez obaw, to tylko recenzenckie ego przy pracy. Geniusz Hosody polega tymczasem na tym, że potrafi opowiedzieć swoją historię w sposób absolutnie nienachalny. Głębia namysłu nad dziecięcym – czy zwyczajnie: ludzkim – doświadczeniem kryje się za elegancką prostotą kreski. Mamy tu więc zwykłe kinowe przyjemności: scenę slapstickowych podchodów Kuna i jego siostry, dramatyczną sekwencję na dworcu kolejowym, czy ot, fascynujące bogactwo animowanego szczegółu. Każda z tych atrakcji podszyta jest jednak – z braku lepszego słowa – mądrością. W efekcie niemal każdy widz powinien znaleźć tu coś dla siebie. Dla dzieci ""Mirai"" będzie serią fantastycznych perypetii bohatera, który zmaga się z tymi samymi problemami, co oni. Dla rodziców będzie to poetycka medytacja nad figurą człowieka-w-rodzinie. Zarazem specyficznie japońska i uniwersalna; jedyna w swoim rodzaju, ale zrozumiała pod każdą szerokością geograficzną. Okej, ""dla każdego"" oznacza zazwyczaj po prostu ""dla nikogo"". Nie tym razem."
Anioł (2018),8,"Wprawdzie w 1971 roku, kiedy rozpoczyna się akcja najnowszego filmu Luisa Ortegi i producentów ""Dzikich historii"", świat miał już za sobą pierwszy wstrząs związany z działalnością masowych morderców (proces Charlesa Mansona i jego ""rodziny"" dobiegał końca), nikt jednak nie spodziewał się, że wkrótce na ulice wyjdzie więcej bestii. Ted Bundy i John Wayne Gacy cieszyli się jeszcze statusem praworządnych obywateli, a nastoletni Richard Ramirez dopiero odkrywał swą mroczną stronę, wsłuchując się w opowieści kuzyna o okropnościach wietnamskiego frontu. W tym samym czasie w Buenos Aires niejaki Carlos Robledo Puch, młody chłopak obdarzony urodą cherubina z barokowych obrazów, pracował na przydomek ""Anioła Śmierci"". Kiedy jego zbrodnie wyszły na jaw, opinia publiczna była zbulwersowana. Ale największą trudnością okazało się dla niej przejście do porządku dziennego nad połączeniem fizycznego piękna sprawcy (niejedna dziewczyna marzyła o randce z nim) z ohydą jego czynów.        Lorenzo Ferro  Instituto de Crédito Oficial (ICO)Instituto de la Cinematografía y de las Artes Audiovisuales (ICAA)Televisión Federal (Telefe)Underground ContenidosInstituto Nacional de Cine y Artes Audiovisuales (INCAA)Kramer & Sigman FilmsEl Deseo Reżyser podbija ten dysonans, podkreślając młody wiek (w rzeczywistości w 1971 roku Puch miał 19, nie 17 lat) i idącą z nim w parze beztroskę, z jaką protagonista podchodzi do swoich czynów. Prowadząc swój wewnętrzny monolog, Carlitos (Lorenzo Ferro) zaznacza, że jego pochodzenie i wychowanie nie mają nic wspólnego z upodobaniem do łamania prawa. Jego rodzice to uczciwi, bogobojni ludzie, a on po prostu urodził się złodziejem. Poznajemy go, gdy przeskakuje ogrodzenie, po czym nonszalancko wchodzi do luksusowej rezydencji. Przez jakiś czas kręci się po willi, nalewa sobie drinka, nastawia na gramofonie płytę i… zaczyna tańczyć. Potem idzie do garażu, gdzie bez pośpiechu wybiera samochód, którym chciałby się przejechać, ale w końcu, jak przystało na kontestacyjnego buntownika, wsiada na motocykl.   To umiłowanie wolności i celebracja chwili przywodzi na myśl Michela Poiccarda z ""Do utraty tchu"" Jeana-Luca Godarda. O ile jednak kreowany przez Jeana-Paula Belmonda bohater użył pistoletu tylko raz, o tyle Carlitos nie kryje swojej fascynacji bronią palną, przez co chętnie pociąga za spust. Jego skłonność do brawury i chęć przekraczania kolejnych granic wzbudza jednocześnie podziw i przerażenie wspólników. Z jednej strony dzięki sprytowi i pewności siebie osiąga bowiem zadziwiające rezultaty, z drugiej – jego lekkomyślność naraża ich na zdemaskowanie, jak wówczas, gdy śpiącego w miejscu publicznym bezdomnego postanawia przystroić pochodzącą z łupów brylantową broszką. Przy całym okrucieństwie, do jakiego zdolny jest Carlitos, nie wydaje się jednak, aby kierowała nim chęć zysku; to raczej manifest młodego człowieka, który nie chce się podporządkować normom społecznym.        Lorenzo Ferro  Instituto de Crédito Oficial (ICO)Instituto de la Cinematografía y de las Artes Audiovisuales (ICAA)Televisión Federal (Telefe)Underground ContenidosInstituto Nacional de Cine y Artes Audiovisuales (INCAA)Kramer & Sigman FilmsEl Deseo Luis Ortega nie pisze więc kroniki kryminalnej, lecz przedstawia wewnętrzny portret bohatera. Tym, co w ""Aniele"" zapada w pamięć najbardziej, nie są zatem zabójstwa (tych zresztą wcale nie ma na ekranie tak dużo), ale debiutancka rola Lorenza Ferra, który niczym gwiazda rocka łamie konwenanse, jednocześnie nie stroniąc od subtelniejszych środków wyrazu. Carlitos w jego interpretacji, choć bezczelny i cyniczny, jest zarazem zagubiony i na swój sposób niewinny, jak dziecko nie zdające sobie sprawy z konsekwencji swoich czynów. Jego postawa, mimo że godna potępienia, wpisuje się w kontestacyjne nastroje początku lat 70. XX wieku. Twórcy dbają zresztą, aby jak najlepiej oddać koloryt tamtych czasów: widać to w kostiumach i scenografii, a przede wszystkim słychać w ścieżce dźwiękowej – choćby w elektryzującej hiszpańskojęzycznej wersji ""The House of the Rising Sun"". Jeśli planujecie zobaczyć ""Extremely Wicked, Shockingly Evil and Vile"" oraz ""One Upon a Time in Hollywood"", dopiszcie dzieło argentyńskiego reżysera do listy obowiązkowych filmów 2019 roku."
Arktyka (2018),7,"Joe Penna zabiera nas w czarno-biały świat wykuty z lodu i skał, gdzie na równinach tańczy śnieżny pył, a w ostatecznym rozrachunku liczy się tylko jedno – przetrwanie. W rzeczywistości materializujących się praw Murphy'ego i nadziei na ratunek konającej w męczarniach rodzi się jednak coś jeszcze: bohaterskie, bezwarunkowe człowieczeństwo.         Union Entertainment Group (II)Armory FilmsPegasus Pictures  Bohater ""Arktyki"", Overgård, najprawdopodobniej pilot ocalały z katastrofy lotniczej, to enigmatyczna postać. Nie wiemy, jak ile dni spędził we wraku samolotu, ale jego powtarzalny rytm dnia, odmierzany precyzyjnie przez tykanie zegarka, organizacja podstawowych zadań zapewniających przetrwanie oraz dyscyplina sugerują, że na tym lodowym pustkowiu jest już od jakiegoś czasu. Pomimo odmrożeń, każdego dnia dba o to, by wykopany w śniegu gigantyczny napis SOS nie został zasypany przez wiatr, i udaje się na pobliskie wzniesienie, by zgodnie z harmonogramem nadać radiowy komunikat o pomoc. Kiedy na nadajniku wreszcie pojawia się zielona lampka, a po chwili na horyzoncie migocze helikopter, nadzieja odżywa – by chwilę później zniknąć w śnieżnej zamieci wraz z roztrzaskującym się o lód helikopterem.   Dziewczyna, znaleziona we wraku maszyny, choć obca, staje się dla pilota jedyną motywacją do działania i przestawia fabularny wektor: teraz to ratujący potrzebuje pomocy, a ten, którego miała uratować, staje się jej jedyną nadzieją na przetrwanie. Odpowiedzialność za drugiego człowieka, choć przytłaczająca w tak ekstremalnych warunkach, to narracyjny silnik dalszej części filmu. Decyzja o podjęciu wędrówki do stacji badawczej, by ratować dziewczynę, jest tyleż ryzykowna, co racjonalna – dla niej stanowi jedyną szansę na przetrwanie, a dla pilota wskrzeszenie nadziei na powrót z lodowego wygnania. Przychylność losu jest jednak zmienna jak warunki pogodowe, a każdy kolejny centymetr pokonywanej na mapie trasy prowokuje kolejne przeszkody i wyzwania. Od teraz miarą sukcesu staje się zdolność do ściśnięcia dłoni – ubogi substytut obecności drugiej osoby.  Reżyser często pokazuje Overgårda na tle arktycznej przyrody – dalekie plany, z ledwie dostrzegalną postacią zepchniętą gdzieś na peryferia obrazu, dobitnie pokazują relację sił w tym starciu. Wizualizują również skalę wyzwania, którego podejmuje się pilot, choć po drodze i tak okaże się, że racjonalne szacunki nijak mają się do realiów świata rządzonego tylko przez bezwzględną naturę, którego człowiek, mimo ambicji i chęci, nie był w stanie sobie podporządkować. Na tle białego śniegu Overgård wygląda, jakby był zawieszony gdzieś w próżni i bezczasie – pozbawiony przeszłości i przyszłości, błąkający się gdzieś pomiędzy życiem a śmiercią, warunkowany tylko tym, co tu i teraz.       Mads Mikkelsen  Union Entertainment Group (II)Armory FilmsPegasus Pictures Świat, w który Penna wrzuca swoich bohaterów, jest skrajnie odmienny od naszego – boleśnie namacalny, ekstremalnie doświadczający, sprowadzony do prostych aksjomatów: życie lub śmierć, ja lub on. Choć bohater grany przez Madsa Mikkelsena stara się przerwać ten zerojedynkowy schemat, to cały świat zdaje się być przeciwko niemu. Doświadczany niczym Hiob, jedyne, czego szuka, to obecność drugiego człowieka, który z jednej strony stanowi źródło wszystkich bolesnych doświadczeń, a z drugiej – koi samotność, daje namiastkę wspólnoty.   Cały ciężar filmu spoczywa na barkach Mikkelsena. Aktor doskonale wyczuwa wszystkie niuanse postaci, swoją charyzmą budując jej niezwykłą, szorstką szczerość. Ta kompleksowa kreacja oparta jest na całym wachlarzu skrajnych emocji: od rezygnacji, przez samotność, determinację, wysiłek, strach, aż po największą rozpacz. Co ciekawe, aktor wspomina 19 dni zdjęciowych spędzonych na planie ""Arktyki"" jako największe wyzwanie w swojej karierze. Zdrętwiałe ręce, opuchnięte powieki i zaczerwienione, wysmagane wiatrem policzki to nie elementy charakteryzacji, ale reakcja organizmu na ekstremalne warunki panujące w północnej Islandii, gdzie kręcono film. Pomimo poświęceń, rola bez wątpienia należy do jednej z najlepszych w jego karierze, potwierdzając przynależność do światowej aktorskiej czołówki.   Godna podziwu jest umiejętność przełożenia ekstremalnych warunków pogodowych na filmowe doświadczenie widzów: ""Arktyka"" podświadomie, drastycznie wpływa na zwiększone odczuwanie zimna. Intensywna wizualna eksploatacja bieli, błękitów oraz szarości, podlana obficie muzyką instrumentalną, rozszerza spektrum odczuwania filmu, przenosząc je do sfery bardzo zmysłowej: poczucia przeszywającego chłodu, gęsiej skórki na rękach, chęci zawinięcia się w koc i wypicia kubka ciepłej herbaty. Ta umiejętność przetransferowania fizycznego doświadczenia bohatera na filmowe odczuwanie widzów to niezwykłe osiągnięcie, szczególnie dla pełnometrażowego debiutanta.       Mads Mikkelsen  Union Entertainment Group (II)Armory FilmsPegasus Pictures  ""Arktyka"", jak na fabularny debiut, wyróżnia się konsekwentną wizją i podziwu godną determinacją w realizacji. Penna wyraźnie poszukuje własnych filmowych kodów, nie chce mówić cudzym językiem. W przeciwieństwie do jego internetowej twórczości (Penna jest popularny youtuberem znanym jako MysteryGuitarMan), ""Arktyka"" to dzieło jak najbardziej serio – chłodne, precyzyjne w stylu skandynawskiego slow cinema, zaskakujące dojrzałością."
Miszmasz czyli Kogel Mogel 3 (2019),5,"30 lat po tym, jak matka i żona wytargały docenta Wolańskiego (Zdzisław Wardejn) za ucho, a Kasia (Grażyna Błęcka-Kolska), dowiedziawszy się o ciąży, zapłakała nad swym losem, nadszedł czas na dopisanie dalszego ciągu historii. ""Miszmasz czyli Kogel Mogel 3"" zapowiadano wprawdzie jako ""komedię taką jak dawniej"", Ilona Łepkowska wyczuła jednak, że w czasach, gdy coraz głośniej mówi się o przemocy wobec kobiet, warto zmienić tonację. Żarty o wypełnianiu ""małżeńskich obowiązków"" zamieniła więc na psa liżącego dildo na kanapie studia telewizji śniadaniowej, a głównej bohaterce pozwoliła uniezależnić się od kierujących dotąd jej życiem mężczyzn. Doświadczona w walce z kolejnymi przeciwieństwami losu Kasia przeszła zaskakującą przemianę, stając się silną i niezależną kobietą, której jedynym zmartwieniem jest teraz przyszłość ukochanego syna. To właśnie wokół jego poczynań kręci się fabuła najnowszej odsłony cyklu.        Grażyna Błęcka-Kolska,  Nikodem Rozbicki,  Aleksandra Hamkało,  Zdzisław Wardejn  MTL MaxfilmTelewizja Polska Widać, że scenarzystka bardzo chce, aby ""Miszmasz"" był atrakcyjny nie tylko dla starszego pokolenia, żywiącego sentyment do ""Kogla Mogla"" i ""Galimatiasu"", ale również dla młodzieży. Niestety to, co miało być cool, wychodzi co najwyżej klawo. Marcin Zawada (Nikodem Rozbicki), przedstawiający się jako leń i zakała rodziny, jest raczej wyobrażeniem Ilony Łepkowskiej na temat milenialsów wyjętym wprost z ""M jak miłość"" czy ""Barw szczęścia"". Chłopak odziedziczył po ojcu nie tylko urok osobisty, lecz także smykałkę do interesów. Z Holandii, dokąd wyjechał na studia, może i nie przywiózł dyplomu, ale w głowie ma gotowy biznesplan, a w bagażniku zapas sadzonek. Jak zapewne zdążyliście się domyślić, nie są to tulipany ani drzewka cytrynowe. Młody przedsiębiorca, sam lubiący zapalić skręta, postanawia bowiem wypełnić niszę, jaką widzi na polskim rynku, i pod przykrywką wiejskiej dyskoteki zająć się uprawą na szeroką skalę. Kiedy do zapasu trawki ukrytej przez niego w przydrożnej kapliczce (rozumiecie, Maryśka pilnuje maryśki, HE HE) dobierają się Goździki (Małgorzata Rożniatowska i Paweł Nowisz), w Brzózkach rozpoczyna się istne marihuanowe szaleństwo.   Na tym żarcie Kordian Piwowarski jedzie przez cały pierwszy akt, co wychodzi mu z wdziękiem traktora w składzie ogrodowych krasnali. Później nie jest lepiej – tak jak w poprzednich częściach humor opiera się na dowcipach sytuacyjnych, a kolejne zbiegi okoliczności napędzają akcję. Nikogo nie powinno zatem dziwić, że spośród dziesiątek (o ile nie setek) tysięcy samochodów przejeżdżających codziennie przez centrum Warszawy Marcin zarysował akurat ten należący do rodziny Wolańskich. Oczywiście ucieczka z miejsca wypadku na niewiele mu się zdaje, bo już wkrótce młody Zawada staje oko w oko z profesorem Wolańskim i jego córką, atrakcyjną, lecz nie tak przebojową jak matka, Agnieszką (Aleksandra Hamkało). Choć romans wisi w powietrzu, twórcy za wszelką cenę chcą pokazać, że ich film to coś więcej niż kolejna komedia romantyczna. Ich ambicją musi być pokazanie współczesnej Polski w krzywym zwierciadle. Bo jak inaczej wytłumaczyć, że nowa dyskoteka zostaje poświęcona przez księdza, babcia (Katarzyna Łaniewska) pyta, ""czy w Biblii na pewno nie ma nic o tych gejach"", włodarze Brzózek uroczyście przemawiają, powołując się na Tuska i Dobrą Zmianę, a gawiedź czeka na koncert gwiazdora disco polo, który swoim występem przybył uświetnić uroczyste otwarcie podwojów lokalu. Wieś tańczy, wieś śpiewa.       Paweł Nowisz,  Małgorzata Rożniatowska  MTL MaxfilmTelewizja Polska         Paweł Nowisz  MTL MaxfilmTelewizja Polska         Maciej Zakościelny,  Katarzyna Skrzynecka  MTL MaxfilmTelewizja Polska Co gorsza, ten ""komentarz społeczny"" odbija się na bohaterach. Bywa, że reżyser po prostu ich porzuca – wówczas mają szczęście, jeśli ich historia zostanie naprędce domknięta w zakończeniu (spotyka to choćby inspektorkę budowlaną graną przez Annę Muchę). Częściej jednak widz odnosi wrażenie, że ich motywacje żyją własnym życiem, a oni sami mają schizofreniczny charakter. Być może wynika to z nagromadzenia postaci drugoplanowych i epizodycznych, które trudno zmieścić w standardowym półtoragodzinnym formacie; wiele z nich mogłoby sprawdzić się w serialu, co zapewne dałoby Ilonie Łepkowskiej komfort swobodnego rozwijania wątków pobocznych. Mimo to ""Miszmasz"" da się oglądać, a czasem można się nawet uśmiechnąć. Gdyby nie usilne próby dopasowania współczesnych realiów do odgrzewanej konwencji z końca lat 80., mogłaby wyjść z tego całkiem niezła komedia. Niestety scenarzystka zapomniała, że ""młodzi muszą po swojemu"", nie dając Kordianowi Piwowarskiemu szansy na przemówienie własnym głosem. "
"Maria, królowa Szkotów (2018)",7,"Z pewnością nie zabraknie widzów, którzy ""Marii, królowej Szkotów"" będą zarzucać przekłamania i bezmyślne hołdowanie politycznej poprawności. Obecność na XVI-wiecznym dworze osób nieheteronormatywnych lub innego niż europejskie pochodzenia etnicznego, a także feministyczne idee dające się wyczuć w działaniach bohaterek, rzeczywiście mogą wprawić w konsternację odbiorcę przyzwyczajonego do wersji historii uwzględniającej przede wszystkim punkt widzenia białych heteroseksualnych mężczyzn. Josie Rourke, do tej pory działająca przede wszystkim w teatrze, choć nie ukrywa, że swą opowieść chce zaprezentować z kobiecej perspektywy, zadbała o wiarygodność źródeł. Odpowiedzialny za scenariusz Beau Willimon, znany przede wszystkim jako twórca ""House of Cards"", opierał się bowiem na biografii Marii Stuart pióra Johna Guya. Ów ceniony historyk, specjalizujący się w epoce Tudorów, w swoich pracach nie boi się redefiniować historii, dekonstruując pomnikowe wizerunki występujących w niej postaci. Podobną strategię obrali twórcy filmu, oprowadzając nas po renesansowej Wielkiej Brytanii.        Saoirse Ronan  Focus Features         Margot Robbie  Focus Features Wiadomo, że ze względu na narzucone przez dystrybutora ograniczenia czasowe niektóre wątki musiały zostać potraktowane po macoszemu, z problemem tym mierzy się jednak większość filmów historycznych. Przedstawione na ekranie wydarzenia, od przybycia Marii (Saoirse Ronan) do ojczystej Szkocji po jej detronizację i ucieczkę do Anglii, układają się w spójną fabułę, pozwalającą zgłębić motywacje zarówno protagonistki, jak i jej rywalki, Elżbiety I (Margot Robbie). Jednocześnie ze względu na śmiałe sceny erotyczne, często odwracające porządek genderowy, ""Marię, królową Szkotów"" można uznać za bliską kuzynkę takich produkcji telewizyjnych jak ""Dynastia Tudorów"", ""Rzym"" czy nawet ""Gra o tron"". Nie jest to zatem film historyczny niewolniczo trzymający się podręcznikowej narracji, lecz raczej wariacja na temat bohaterki mająca nie tylko uatrakcyjnić fabułę w oczach widza (lub widzki), ale także pozwolić mu (jej) na odniesienie problematyki dzieła do osobistego doświadczenia. Burzliwe życie Marii Stuart staje się punktem wyjścia dla opowieści o kobiecie u władzy, która w zdominowanym przez mężczyzn świecie musi dokonać wyboru między dążeniem do osiągnięcia swych politycznych celów a realizacją marzenia o miłości i rodzinie.        Jack Lowden,  James McArdle ,  Ian Hart,  Saoirse Ronan  Focus Features Już od pierwszych scen Rourke ostrzega, że status społeczny jest podrzędny wobec płci, zaś sam fakt bycia kobietą może zostać wykorzystany przeciwko bohaterkom. Aby zdobyć posłuch wśród otaczających je doradców, zarówno Maria, jak i Elżbieta muszą ukrywać się za fasadą silnych person – niedających się sentymentom, trzymających na wodzy uczucia, gotowych wyrzec się pragnień na rzecz idei. Mimo że obie kobiety łączy siostrzeństwo, wynikające nie tylko z więzów krwi, ale i pełnionej funkcji, są one odwrotnymi stronami tej samej monety. Wybory Marii rymują się z decyzjami Elżbiety: kiedy jedna plotkuje z dwórkami o miłosnych uniesieniach, druga w obawie przed spiskowcami i skrytobójcami gotowymi wykorzystać chwilę jej słabości odmawia kochankowi zbliżenia. Gdy szkocki reformator John Knox (David Tennant) podburza lud przeciwko katoliczce Marii, otwarcie nazywając ją dziwką, protestantka Elżbieta cierpliwie buduje wizerunek królowej dziewicy. W końcu swoim dopełnieniem stają się doświadczenie macierzyństwa i bezdzietność: choć Maria straciła prawo do tronu, nieposiadająca potomstwa Elżbieta wie, że to właśnie jej dorastający syn obejmie w przyszłości brytyjski tron.       Margot Robbie  Focus Features Mimo że ""Maria, królowa Szkotów"" to kinowy debiut reżyserki, jest to dzieło dojrzałe i odważne. Być może niektóre z wykorzystanych przez nią środków wyrazu wzbudzą kontrowersje, wydaje się jednak, że bogate doświadczenie, jakie Rourke miała okazję zdobyć w teatrze (gdzie równie chętnie co po Szekspira sięgała choćby po Eve Ensler), zaprocentowało na planie filmowym, szczególnie w pracy z aktorami. Choć na główną gwiazdę produkcji wytypowano Ronan, to każdą scenę kradnie mierząca się z rolą Elżbiety I Robbie. Jej bohaterka, tonąca w ciężkich sukniach i ufryzowanych perukach, ukrywająca blizny po przebytej ospie pod grubą warstwą białego pudru, dla zachowania władzy zrzeka się nie tyle kobiecości, co wręcz cielesności. Oto wyzwanie, rola o wiele trudniejsza niż postać tytułowej bohaterki, z której Robbie tworzy postać złożoną i zniuansowaną. Zaskoczeniem jest więc brak nominacji do Oscara. Dziwi to tym bardziej, że Akademia lubi doceniać kreacje wymagające od aktorek zakamuflowania ich urody."
Kartoteka 64 (2018),7,"Twórcy kolejnych ekranizacji powieściowego cyklu Jussiego Adlera-Olsena, wiedzą, że lepsze jest wrogiem dobrego. Za najnowszą odsłonę przygód detektywów z Departamentu Q odpowiedzialność bierze Christoffer Boe (pamiętna ""Rekonstrukcja"") - autor z prawdziwego zdarzenia, który jednak wie, kiedy wcisnąć hamulec i schować się za schematami wypracowanymi przed poprzedników. Nie da się ukryć: takiego właśnie rzemieślnika potrzebuje seryjny procedural. Zamiast ścigać winnych przy akompaniamencie świszczących kul, razem z bohaterami niespiesznie schylamy się po nitkę prowadzącą do kryminalnego kłębka. Choć tykający ma tutaj znaczenie, to nie gatunkowa sensacja, a skrupulatnie rozgryzana intryga zajmuje w kopenhaskim Departamencie Q centralne miejsce.       Fares Fares,  Nikolaj Lie Kaas  Det Danske FilminstitutDeutsche Filmförderfonds (DFFF)Zentropa EntertainmentsFilm i VästFilmförderung Hamburg Schleswig-Holstein   W latach 1929-67 wysterylizowano w Danii 11 tysięcy kobiet. Podobnie jak w USA, Szwecji czy Japonii pierwszej połowy XX wieku (o nazistowskich Niemczech nie wspominając), zgody nikt od operowanych nie uzyskał. Wśród poszkodowanych były także ciężarne. Na eugeniczny celownik brano biedotę, jednostki z marginesu, córki alkoholików, kobiety naruszające normy obyczajowe, a także z podejrzeniami problemów psychicznych. Diagnozy były cokolwiek powierzchowne - najczęściej podyktowane uprzedzeniami rasowymi i światopoglądowymi. W filmie to właśnie ów historyczny epizod na styku (pseudo)nauki i polityki, czyli selekcja narodzin prowadzona przez bojowników ""czystej duńskiej rasy"", wzbudza zainteresowanie zgorzkniałego Carla Mørcka i jego syryjskiego asystenta Assada. Dramat jednej skrzywdzonej kobiety służy za podstawę śledztwa. Jak wiemy z dotychczasowych przygód detektywów – czasem trudno uwolnić się od przeszłości. Szczególnie, jeśli duchy okazują się mieć ciała.       Anders Hove  Det Danske FilminstitutDeutsche Filmförderfonds (DFFF)Zentropa EntertainmentsFilm i VästFilmförderung Hamburg Schleswig-Holstein  Quentin Tarantino posłużyłby się krwawą konwencją emancypacyjnego kina zemsty, David Fincher sięgnąłby po diagnozy rodem z przesłuchańTeda Bundy'ego, a Zygmunt Bauman z Hanną Arendt zapytaliby o społeczne mechanizmy eugenicznej zagłady. Zamiary autorów ""Kartoteki 64"" są nieco skromniejsze, ale nie ma w tym nic złego. Zgodnie z wymogami współczesnej powieści kryminalnej, twórcy mocniej chwytają kontekst kulturowy niż robiły to poczciwe ""Holmesy"" czy ""Poiroty"". Bohaterowie muszą nie tylko zmierzyć się z wyrafinowanymi zbrodniarzami, ale także rozplątać skomplikowaną siatkę społeczną, pod którą kryją się mroczne pragnienia Duńczyków. W opublikowanym w 2010 roku powieściowym pierwowzorze Adler-Olsen bierze wszakże na warsztat narastające lęki rodaków przed napływem imigrantów. W oczach wielu muzułmanie ze Wschodu zaczęli wówczas zagrażać dobrobytowi ""najszczęśliwszego kraju świata"". Stanowiący kręgosłup intrygi pomysł rodem z political fiction polega na urządzeniu nielegalnego państwa w państwie, w którym fanatycy wykorzystują wierzących w opiekuńczy socjal przyjezdnych. Po obejrzeniu medycznych eksperymentów z piekła rodem najbliższą wizytę w przychodni poprzedzicie uważną lekturą licencji waszego lekarza. Tak na wszelki wypadek.       Fares Fares,  Nikolaj Lie Kaas  Det Danske FilminstitutDeutsche Filmförderfonds (DFFF)Zentropa EntertainmentsFilm i VästFilmförderung Hamburg Schleswig-Holstein   Christoffer Boe nie zamierza cieniować Złych; ich bezduszność nie potrzebuje wytłumaczenia. Zamiast tego twórca skupia się na dwójce pierwszoplanowych aktorów i dynamice relacji ich bohaterów. Choć to rozwiązanie na pierwszy rzut oka może wydawać się ryzykowne (Carlowi i Assadowi daleko do geniuszu i oporu magnetyzującej Lisbeth Salander), to w zestawieniu z cynicznym złem, które wyciąga do bohaterów swoje macki, stara, dobra przyjaźń nabiera szczególnej wartości. Wypracowywana w kłótniach i cierpieniach, na ringu charakterologicznych różnic, męska sztama okazuje się lejtmotywem i punktem zwieńczającym tę duńską tetralogię. Gdy już rozpoznacie bądź co bądź sztampową konstrukcję fabuł Duńczyka, zgodnie stwierdzicie, że to właśnie niuanse w relacji niepogodzonego ze stratą partnerów Carla Mørcka o wiecznie naburmuszonej twarzy Nikolaja Lie Kaasa oraz ""do rany przyłóż"" Assada (Fares Fares) grają tu pierwsze skrzypce. Pal licho, z kim akurat walczą detektywi. Patologiczny mściciel, członkowie elitarnego klubu przemocowych mizoginów, religijni fanatycy czy doktor Frankenstein o nazistowskich zapędach - zawsze i tak najważniejsza okazuje się walka Carla z demonami własnej przeszłości. Może z pomocą Assada kiedyś mu się uda.  "
"O psie, który wrócił do domu (2019)",6,"Pieski jest ten nasz, psów, żywot. Jak już robicie o nas film, to zawsze na jedno kopyto. Stara dobra Lassie raz wyznaczyła wam drogę, a wy będziecie się jej trzymać po wsze czasy niczym york swojej ukochanej gumowej piłeczki. Widzicie to mniej więcej tak: pies ma ciężko bez swojego pana - i ok, nie sposób się z tym kłócić. Ale mówicie też: pies istnieje tylko w ruchu, musi iść jak namagnesowana puchata kulka w stronę swojego człowieka, przez góry, lasy, doliny, bo bez tego nie zasłuży sobie na własny film. A to już, moje drogie golce, trochę przesada. My z wilków, nie z owiec, pilnowaliśmy Hadesu, uczestniczyliśmy w starożytnych rytuałach, nie mówiąc już o polowaniach na grubego zwierza u podnóży prehistorycznych lądolodów. Także tego, trochę więcej respektu, bąbelki.        CTMG, Inc.   Mimo wszystko doceniam, że w ""O psie, który wrócił do domu"" próbujecie ograć przynajmniej część najbardziej krzywdzących stereotypów. Bella to czworonóg piękny, dostojny i przyjacielski, ale borykający się z bagażem trudnej przeszłości. Urodzona w pustostanie na przedmieściach Denver, wychowała się bez matki - uprowadzonej przez hycla - w otoczeniu gromady dachowców. Jej kocią rodzinę dokarmia mieszkający nieopodal Lucas, syn weteranki wojennej, pracownik szpitala dla byłych wojskowych i aktywista walczący o zachowanie sypiących się ruder, schronienia dla okolicznej bezpańskiej menażerii. Uroczy młody mężczyzna przygarnia Bellę i od tej pory pies i jego człowiek pozostają nierozłączni. Suczka uczestniczy nawet w terapiach dla weteranów, odkrywając w sobie niezwykłą zdolność do kojenia negatywnych emocji. Tyle że w Denver prawo jest bezlitosne. W domach nie wolno trzymać psów należących do ras obronnych, a Bella, chociaż łagodna jak pisklak, właśnie do takiej została zaliczona. Straż miejska może ją bez pytania zgarnąć z ulicy, zamknąć w schronisku albo uśpić. Lucas podejmuje zatem dramatyczną decyzję: wywozi przyjaciółkę do znajomych mieszkających w innym stanie, ryzykując tym samym długotrwałą i bolesną rozłąkę. Nie bierze jednak pod uwagę, że instynkt ""do domu"" rozwinął się u Belli w stopniu ponadprzeciętnym. I że cały plan zakończy się wielkim psim eksodusem.        CTMG, Inc.   W tym miejscu największym problemem waszego filmu staje się pewna dwutorowość. Z jednej strony mamy kliszę tak wielką, że aż zgrzytają kły - kolejną wersję Lassie, która nie jest nawet za bardzo uwspółcześniona, bo wspomniane wątki ciężkiej sytuacji amerykańskich kombatantów są tutaj w gruncie rzeczy pretekstowe. Bella jest wspaniała, ale już wasze słowa wkładane w jej pysk - w postaci monologów z offu - zdecydowanie mniej. Przypominają mieszankę infantylnej bezpośredniości i dosłownego interpretowania człowieczych zachowań w psiej i raczej niemądrej główce. I jasne, tak pewnie byśmy z wami gadali, gdyby w Boże Narodzenie ktoś rzeczywiście pozwolił nam mówić. Tylko że tych tekstów jest tutaj ciut za dużo, towarzyszą widzom w najbardziej dramatycznych sytuacjach, czasami zwyczajnie utrudniając skupienie się na sednie, czyli wartkiej akcji. Zamiast na słowotok, można było poświęcić więcej miejsca na wykreowanie przekonujących czarnych charakterów, nie poprzestając li tylko na smutnym panu hyclu w okularach, którego ktoś postanowił wyciągnąć z lamusa. Z drugiej strony cudownie, że Bella odnajduje w sobie część pierwotnej wilczej natury i - chociaż łąki, lasy i strumienie nie są jej naturalnym środowiskiem - przeżywa w trakcie wielokilometrowej wędrówki drugą zwierzęcą młodość. Jest to czas wielkiej przygody, trudnych decyzji, zimowego survivalu i niekonwencjonalnych międzygatunkowych sojuszy (a nawet krótkotrwałego matkowania). Czas nabywania doświadczeń i ćwiczenia odpowiedzialności to w gruncie rzeczy materia bardzo ludzka, typowa dla tradycyjnego kina drogi. Właściwym horyzontem filmowych wydarzeń pozostaje więc człowiek. Trochę jednak szkoda, żeście wciąż tak samo narcystyczni.       Rolando Boyce,  Ashley Judd  CTMG, Inc.   Dlatego nie mogę się zdecydować - odpuścić wam, dwunogi, czy nie? Bo „O psie...” to w sumie miłe, bezpretensjonalne, a przede wszystkim bezpieczne kino familijne. Wszyscy nas przecież kochacie - wasze potomstwo odda za szczeniaczka ostatnią gałkę lodów, a starcy pobiją kulą ortopedyczną za złe spojrzenie rzucone na ich Burka. Nikt nie zostanie tutaj zmieszany z błotem, przerażony na śmierć czy w inny sposób sponiewierany. Pełna gładkość i przezroczystość. Może więc oglądajcie już sobie te wasze kochane włochate pyszczki, które poczłapią za wami wszędzie i złagodzą obyczaje. Nam zostawcie natomiast właściwą kontrolę nad światem, nie zapominając przy tym o regularnym napełnianiu miski i wyprowadzaniu na spacer. Takie psie przykazanie. Bez odbioru, hau! "
Ága (2018),8,"Mam taką zasadę, że jeśli film zaczyna się od dwuminutowego ujęcia babuleńki grającej na grzebieniu, a babuleńka paraduje w ludowym jakuckim stroju na tle śnieżnego bezkresu, staram się go dalej nie oglądać. Na szczęście ""Aga"" to kino kontemplacji, w którym podobne atrakcje są uzasadnione z niemal każdego punktu widzenia – fabularnego, estetycznego, narracyjnego i emocjonalnego. To fascynująca impresja na temat zderzenia człowieka z naturą oraz pean na cześć odchodzącej w zapomnienie kultury.       Mikhail Aprosimov,  Feodosia Ivanova  ZDF/Arte42filmArizona FilmsRed Carpet Nanuk (Mikhail Aprosimov) i Sedna (Feodosia Ivanova) mieszkają daleko na północy Jakucji, okna ich chatki wychodzą na skutą lodem pustynię. Wiodą życie zaklęte w rytuałach: najpierw jest polowanie, później oprawianie, następnie oporządzanie izby, posiłek, wreszcie – opowieść o tradycjach, które żyją już tylko w ich pamięci oraz wspomnienie nieobecnej córki, tytułowej Agi, która wyjechała do Mirnyju, ""diamentowej"" stolicy Rosji, by pracować w kopalni. Kiedy patrzymy na nich z oddali, są jak czarne punkciki na czystej kartce papieru. Jeśli popatrzymy chwilę dłużej, stanie się jasne, że obserwujemy pejzaż ich świadomości – zostali przecież w tej niegościnnej krainie całkiem sami.    Mężczyzna jest imiennikiem bohatera klasycznego dokumentu Roberta Flaherty’ego, ""Nanuk z Północy"" z 1922 roku. To jednak coś więcej niż kinofilski smaczek, a mianowicie całkiem czytelna sugestia, że podglądamy tu skrawek rzeczywistości – bez względu na stopień fabularyzacji, świat Nanuka i Sedny gdzieś przecież istnieje i za sprawą agresywnej technologicznej ekspansji ulega powolnej erozji. I podobnie jak legendarny pionier kina faktu, bułgarski reżyser Milko Lazarov potrafi bez pudła sportretować relację bohaterów z monumentalną naturą. Raz będzie to kronika najprostszych czynności, zrealizowany podług wytycznych dokumentu poetyckiego zapis codziennej harówki. Kiedy indziej – prosta i celna metafora, na przykład scena, w której bohater przywiera plecami do ziemi i rozkłada ręce, niemal dosłownie zrastając się z lodową skorupą. W ogóle cała strona formalna, złożona z długich ujęć oraz powolnych panoram, ilustrowana niemal wyłącznie odgłosami źródłowymi, jest eksplikacją najważniejszych kontrastów: pomiędzy beznamiętną przyrodą a stłumionymi emocjami bohaterów, nowoczesną cywilizacją a kurczącą się, niezmodernizowaną prowincją, nieobecnym młodym pokoleniem a powoli wymierającymi ""strażnikami pamięci"".           Mikhail Aprosimov  ZDF/Arte42filmArizona FilmsRed Carpet Oczywiście, ani kultywowanie dawnych obyczajów, ani przekonanie o nieśmiertelności jakuckiej duszy nie mogą być sensem życia – nie w tym świecie, nie w tym kinie. Jako że odejście córki to w optyce Nanuka i Sedny raczej akt zdrady niż wyraz młodzieńczego buntu, rebelii przeciw odwiecznemu porządkowi, ich starość może mieć wyłącznie gorzki smak. W tym też tkwi największa siła i zarazem przewrotny charakter ""Agi"". Chociaż pytanie, w którym momencie kultura i tradycja przestają być bezpieczną przystanią, a zaczynają przypominać ciasnawy gorset, nie pada w filmie ani razu, myślę, że wszyscy podświadomie szukają na nie odpowiedzi. "
Samui Song (2017),6,"Bardziej meta się nie da: ""Samui Song"" to artystowski snuj z fabułą imitującą opery mydlane, w którym gwiazda oper mydlanych marzy o zagraniu u reżysera kręcącego artystowskie snuje. Żeby nie było: ""artystowski snuj"" nie jest określeniem pejoratywnym, a jedynie deskryptywnym; ja tam snuje lubię. Znacie ten typ: Azja, powolne tempo, niekoniecznie wiadomo o co chodzi. Tajski reżyser Pen-Ek Ratanaruang przyzwyczaił nas już zresztą, że schematy kina gatunków – filmu gangsterskiego, fantasy, thrillera – lubi serwować w poetyckiej, enigmatycznej formie. W ""Samui Song"" przygotował kolejną tego typu mieszankę, tyleż intrygującą, co nie do końca spełnioną.        Augenschein Filmproduktion  Podobna ambiwalencja jest tu zresztą jak najbardziej na miejscu. Reżyser pokazuje przecież, że granice – czy to między faktem a fikcją, czy to między arthouse’em, soap-operą a kinem noir – są niezwykle cienkie. ""Samui Song"" to taki film, w którym nigdy nie wiesz, czy dramatyczny monolog nie jest aby tylko próbą scenariuszową. Albo czy za rogiem nie czai się ekipa filmowa gotowa przebić z hukiem tak zwaną ""czwartą ścianę"". Opowieść zaczyna się niczym mroczny thriller, sceną tajemniczego wypadku samochodowego. Następnie przechodzi w oniryczną medytację ze snującą się po pomieszczeniach i patrzącą w dal bohaterką. Chwilę potem jesteśmy już w tajlandzkiej wersji ""Podwójnego ubezpieczenia"", w historyjce o żonie, która chwyta się metaforycznej brzytwy, by za wszelką cenę uciec od antypatycznego męża. Bez nagłych eksplozji krwawej przemocy się nie obejdzie.  Nie wszystko jednak jest tu zabawą. ""Samui Song"" uderza też w tony krytyczne. Główna bohaterka, Viyada (Laila Boonyasak), dusi się w rolach telewizyjnej gwiazdki oraz żony-trofeum francuskiego milionera Jerome'a (Stéphane Sednaoui). Ten jest zaś figurą tyleż żałosną, co straszną. Twórca podśmiechuje się dyskretnie z lepionych przez impotenta kompensacyjnych, fallicznych rzeźb, ale oddaje też grozę jego specyficznych małżeńskich wymagań i neofickiego zaangażowania w lokalny kult. A kiedy Viyada zwraca się po pomoc do lokalnego rzezimieszka, Guya (David Asavanond), jej sytuacja jedynie się komplikuje. Mamy tu więc opowieść o kobiecie uwięzionej przez opresyjny kwartet patriarchatu, religii, zbrodni i… opery mydlanej. Ofiar niesprzyjających okoliczności jest zresztą w filmie więcej. Guy, choć pozuje na ""gładkiego operatora"", na co dzień toczy walkę z finansowymi niedostatkami, chorobą matki, szpitalną biurokracją i egzekutorami długów. W efekcie ""Samui Song"" to dość posępna piosenka, tyleż pełna dekonstrukcyjnej inwencji, co obdarzona ostrym społecznym pazurem.        Augenschein Filmproduktion  Sęk w tym, że tytułowa ""piosenka"" wcale piosenką nie jest. Wieść niesie, że producent przeczytał tytuł ""po angielsku"", nieświadom, że ""song"" to po tajsku ""dwa"". W rzeczywistości chodziło po prostu o… drugą wersję scenariusza, ale pomyłka spodobała się reżyserowi. Nic dziwnego. Pen-Ek Ratanaruang przecież z premedytacją zawiaduje konfuzją. Zmienia perspektywy, mnoży ujęcia z dziwnych punktów widzenia, przerzuca się konwencjami – wszystko bardzo sprawnie. To jednak ryzykowna gra, bo polega na ciągłym unieważnianiu tego, co się pieczołowicie zbudowało. Żonglerka tożsamościami bohaterów nie pozwala tymczasem pogłębić portretów psychologicznych, a piętrzące się cudzysłowy utrudniają wzięcie czegokolwiek na serio. W którymś momencie przestaje nas więc obchodzić, co jest snem, co jawą, a co kolejnym twórczym wypadkiem przy pracy. Żeby nie było: ""Samui Song"" to kino zdecydowanie ""ciekawe"". Dla jednych będzie to komplement, dla innych – eufemizm. ""Song"" albo ""song"".  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Złe wychowanie Cameron Post (2018),8,"Zaczyna się od kontrastu. Gdy zza kadru dobiega głos zaniepokojonego o swoje owieczki duchownego, który przestrzega przed złem szczególnie podatną na grzech młodzież i straszy wizją zaciskającej się na szyi pętli, nastoletnia Cameron Post (Chloë Grace Moretz) całuje się z najlepszą przyjaciółką, poznaną zresztą na prowadzonym przez rzeczonego księdza kółku biblijnym. Na nic zdają się groźby duszpasterza: nieco później, w trakcie balu maturalnego, dziewczyny zostają nakryte przez partnera jednej z nich. W ten sposób Desiree Akhavan, irańsko-amerykańska reżyserka, autorka – nomen omen – ""Odpowiedniego zachowania"" (2014), na poły autobiograficznego obrazu w stylu mumblecore, także poruszającego kwestię płciowości, wprowadza widza w historię dorastającej i zagubionej bohaterki. Cameron – za karę i rzekomo dla jej własnego dobra – zostaje wysłana przez religijną ciotkę na terapię konwersyjną do Bożej Obietnicy, ośrodka specjalizującego się w ""leczeniu"" homoseksualizmu.        Chloë Grace Moretz,  Melanie Ehrlich  Parkville PicturesBeachside Films Tam – od przełożonej przypominającej siostrę Ratched z ""Lotu nad kukułczym gniazdem"" (1975), mniej jednak demonicznej i nieczułej, oraz jej brata, eksgeja, teraz już nawróconego i ""uleczonego jak trza"" – dowiaduje się, że homoerotyzm nie istnieje. Jest tylko grzech pociągu do tej samej płci. Wystarczy więc chcieć i zacząć pracować nad ciałem, umysłem i duchem, by się go skutecznie wyzbyć. W zakładzie dziewczyna poznaje podobne do siebie osoby, które jednocześnie różnią się podejściem do sprawy. Są tu tacy jak współlokatorka Cameron, Erin (Emily Skeggs), którzy za wszelką cenę próbują pracować nad sobą, by wygrać zmaganie ze ""złem"". Są też ci, którzy wydają się uodpornieni na pranie mózgu serwowane w placówce. Do tych ostatnich należą Jane Fonda (Sasha Lane), z imieniem pożyczonym najpewniej z pełną premedytacją od symbolu seksualnego wyzwolenia lat sześćdziesiątych, oraz Adam (Forrest Goodluck), Indianin o podwójnej duszy, czyli tak zwany winkte, łączący w sobie zarówno pierwiastki męskie, jak i żeńskie. Tym, co jeszcze ich spaja – niezależnie od drogi, jaką obierają w Bożej Obietnicy – jest fakt, że wszyscy oni są dziećmi nadgorliwych rodziców, za których poglądy płacą.  Co znamienne, ""Złe wychowanie Cameron Post"" nie jest filmem propagującym jakieś konkretne rozwiązania, punkty widzenia czy sądy. To pełna współczucia historia, która nie zamyka się na odmienność po żadnej ze stron barykady. Widać to choćby na poziomie konsekwentnie ambiwalentnej konstrukcji bohaterów, których niejednokrotnie w przypadku takich opowieści obowiązuje umowny, ale bardzo wyraźny podział na pozytywnych i negatywnych. Akhavan tymczasem stara się nie portretować nikogo w taki sposób, wysłuchując racji wszystkich uczestników sporu. Nawet prowadzący ośrodek nie są tu – jak zauważają sami podopieczni – złem wcielonym. Kiedy natomiast autorkę mogłaby skusić ironia, naigrywanie się z terapii, ta woli zasiać w bohaterce ziarno niepewności. Kiełkować będzie ono zresztą aż do samego finału, luźno nawiązującego do ""Absolwenta"" (1968) i wyrażającego bardzo zbliżone wątpliwości oraz obawy. Cameron przecież stale balansuje tu pomiędzy byciem rasową buntowniczką a osobą z realnymi problemami, z którymi zwyczajnie nie potrafi sobie poradzić. Decyduje się nawet zasięgnąć opinii starszych, traktowanych przez nią z pewnym szacunkiem. Spora w tym zasługa inteligentnego poprowadzenia Moretz przez reżyserkę, grającej nieco na przekór własnemu emploi, choć paradoksalnie wciąż w jego ramach.       Sasha Lane,  Forrest Goodluck,  Chloë Grace Moretz  Parkville PicturesBeachside Films Autorka – pomimo trudnego i dość niewygodnego tematu – chwyta za serce, nie rezygnując przy tym z charakterystycznej dla siebie błyskotliwości i poczucia humoru. W konsekwencji daje to interesującą mieszankę obrazów o opresyjnych instytucjach z młodzieżowymi hitami o letnich obozach. Scena, w której zgromadzeni w kuchni bohaterowie beztrosko odśpiewują przebój ""What's Up?"" zespołu 4 Non Blondes, może wydać się trochę kliszowa, ale to jednocześnie najbardziej eskapistyczny moment całego filmu. Pozwala choć na chwilę zapomnieć o problemach, a przy okazji zamanifestować frustrację oraz niezgodę (czyż rewolucja, o którą modlą się postacie słowami piosenki, w erze #MeToo nie zaczyna nabierać realnych kształtów?).  Wszystko to Akhavan czyni, pokładając sporo wiary w odbiorcę, bo przecież śmiało można stwierdzić, że film jest spóźniony o ładnych parę lat. Tym niemniej, przenosząc akcję utworu do 1993 roku, opowiada o wciąż aktualnych problemach, podążając ścieżką wytyczoną ostatnio choćby przez ""Twojego Simona"" (2018), także okraszonego lekkością i rozrywkowym tonem. Przy okazji – zupełnie nieświadomie – pozostaje w kontrze do aż nazbyt mrocznego i nieco siermiężnego ""Wymazać siebie"" (2018), w którym Joel Edgerton całkiem na poważnie opowiada o tym, co dzieje się za kulisami terapii konwersyjnych."
"Nienawiść, którą dajesz (2018)",5,"Śmierć czarnoskórego Erica Garnera wstrząsnęła w 2014 roku opinią publiczną w Stanach Zjednoczonych. Wydarzenie zostało zarejestrowane przez jednego ze świadków za pomocą telefonu. Na nagraniu, które trafiło oczywiście do sieci, widać brutalne działania kilku nowojorskich policjantów wobec mężczyzny. Słychać wielokrotnie powtarzające się ""Nie mogę oddychać"" (ostateczną przyczyną zgonu było uduszenie). Hasztag #ICantBreath z miejsca zyskał na popularności, pojawił się między innymi na koszulkach graczy NBA. Tysiące ludzi wyszło na ulice amerykańskich miast i miasteczek, trzymając w rękach transparenty z ostatnim zdaniem wypowiedzianym przez Garnera, które stało się swoistym symbolem ruchu Black Lives Matter.       Amandla Stenberg  Twentieth Century Fox Film Corporation Hasło ""Oddychaj!"" oraz odpowiedź ""Nie mogę!"" padają w ""Nienawiści, którą dajesz"" w reżyserii George’a Tillmana Jr. wyjątkowo często, wpisując się w nastroje afroamerykańskiego – i nie tylko – społeczeństwa ery Donalda Trumpa. Niemniej jednak film wcale nie nawiązuje do feralnej sytuacji z Nowego Jorku (ta stała się luźną inspiracją dla Reinalda Marcusa Greena i jego ""Monsters and Men""). Bliżej mu do bycia licealną wersją ""Fruitvale"" Ryana Cooglera opowiadającej historię tragicznej śmierci Oscara Granta z rąk stróża prawa.  Szesnastoletnia Starr Carter (Amandla Stenberg) dorasta w czarnej dzielnicy (w której – rzecz jasna – wszyscy się znają), gdzieś w stanie Georgia, czyli na tak zwanym Głębokim Południu. Ale ponieważ rodzicom zależy na jej wykształceniu i poszerzeniu perspektyw na przyszłość, dziewczyna uczęszcza do prywatnego liceum dla wyraźnie zamożnej młodzieży, córek i synów tradycyjnych WASP-ów (białych Anglosasów wyznania protestanckiego). Bohaterka dusi się pod ciężarem podwójnej tożsamości, bo ani w jednym, ani w drugim miejscu nie czuje się już sobą. Jednak dopiero niewinna przejażdżka samochodem z przyjacielem z dzieciństwa, która przekształca się w horror – chłopak zostaje postrzelony przez białego policjanta i umiera na jej oczach – sprawia, że dosłownie zaczyna brakować jej powietrza.       Amandla Stenberg,  Algee Smith  Twentieth Century Fox Film Corporation Można założyć, że ""Nienawiść, którą dajesz"" nie jest pomyślana jako film o bestialskiej postawie amerykańskiej policji czy nieustającej wojnie gangów, ale przede wszystkim jako utwór o zwyczajnej czarnoskórej nastolatce, pierwotnie dość optymistycznie nastawionej do życia, choć – z uwagi na wrodzoną wrażliwość – podatnej na zranienie. To opowieść o jej relacji z rodzicami, przyjaciółmi oraz białym chłopakiem pochodzącym – jak należy przypuszczać – z dobrego i bogatego domu. Problem w tym, że całość sprawia wrażenie, jakby powstała w oparciu o listę zagadnień ""do odhaczenia"". W efekcie zarówno bohaterom, jak i towarzyszącym im perturbacjom brakuje zniuansowania, a pewne kwestie są jedynie powierzchownie zasygnalizowane (złośliwi powiedzieliby, że to wina Audrey Wells, białej scenarzystki, która nie potrafiła oddać wielowymiarowości literackiego pierwowzoru autorstwa Angie Thomas).  Dostajemy oto film na bardzo ważny temat, który – z uwagi na przystępną strukturę i trafne uchwycenie aktualnego tematu – ma szansę uwrażliwić publiczność na problemy Afroamerykanów. Roi się w nim jednak od rozwiązań manipulujących widzem (ponieważ trudno uwierzyć w rozdarcie głównej bohaterki pomiędzy dwoma skrajnymi światami, twórcy decydują się na rozgraniczenie obu poprzez różne oświetlenie: rodzinny dom tonie więc w ciepłych barwach, z kolei chłód okalający szkołę sprawia, że ta niemal zamarza). A także od tez o nacechowaniu ewidentnie populistycznym.  To z kolei czyni niektóre postacie nieco karykaturalnymi. Najlepszym przykładem jest ojciec dziewczyny (Russell Hornsby): nigdy nieufający systemowi i zawsze przezorny eksgangster wygłaszający mądrości w stylu buddyjskich mnichów (tyle że oparte o ""Program dziesięciu punktów"" autorstwa Czarnych Panter, czyli – jak mówi bohater – faktyczną kartę praw jego ludzi). To on wpaja dzieciom zarówno przeświadczenie o wyjątkowości ich koloru skóry, jak i żelazne zasady, wywiedzione z przypisywanemu Tupacowi sloganu THUG LIFE, oznaczającego nie tyle gangsterskie życie i szerzenie przemocy, co będącego pokojową przestrogą, zgodnie z którą wrogość przekazywana najmłodszym wraca, gdy ci dorosną. Ojciec Starr jest świadomy zagrożeń czyhających na Afroamerykanów, ale jednocześnie jego zachowanie – być może niezamierzenie – nabiera charakteru odwróconego rasizmu, co wynika nie tylko z braku akceptacji dla związku córki z białym chłopakiem. Błędne koło.       Amandla Stenberg  Twentieth Century Fox Film Corporation Decyzja o tym, by opowiadać o pokłosiu śmierci niewinnego chłopaka z ręki policjanta jest dobrym wyborem (Coogler skupił się w ""Fruitvale"" na przyczynach). Nie sposób jednak nie zauważyć, iż Tillman Jr. zbyt nachalnie przekazuje swój punkt widzenia (robił to już zresztą w skupionym wokół problemu dyskryminacji rasowej filmie ""Siła i honor"" z 2000 roku). Nie musi oznaczać to wcale, że przekaz nie trafi na podatny grunt. Utrzymanie historii w kluczu opowieści o dorastaniu i w filtrującej rzeczywistość, instagramowej poniekąd estetyce – mniejsza o to, że wyrachowane i przyjazne box-office'owi – może przynieść pozytywne skutki. Wniosek ten brzmi co prawda aż nadto patetycznie (zupełnie jak większość wypowiedzi bohaterów), ale może warto chociaż spróbować czytać tego typu kino bardziej uniwersalnie. Zwłaszcza w obliczu przybierającej na sile nienawiści, która przekłada się na haniebne czyny."
Diablo. Wyścig o wszystko (2019),3,"Zaczyna się, jak Vin Diesel przykazał. Ryczą silniki, tłucze elektroniczny beat, a kamera na przemian taksuje wzrokiem karoserię wypasionych samochodów oraz powabne ciała skąpo odzianych dziewczyn. Na ekranie wyświetla się napisana charakterystyczną (czytaj: ukradzioną ""Szybkim i wściekłym"") czcionką informacja, że w Polsce co roku odbywa się ponad tysiąc nielegalnych wyścigów. Chwilę później podekscytowana młoda dama ciska stanikiem w powietrze, dając znak do rozpoczęcia motoryzacyjnej gonitwy. Fury ruszają z piskiem, a montażysta z operatorem wrzucają czwarty bieg. Kręcone przy pomocy dronów ujęcia pędzących przez noc pojazdów mieszają się ze zbliżeniami na twarze kierowców. Kamera przykleja się do błotnika, sprawdza wskaźniki na desce rozdzielczej, by po chwili zanurkować w bebechach rozgrzanego silnika. Wygląda to wszystko bardzo efektownie, a zarazem… nie ma większego sensu. Z chaotycznej zbitki obrazów trudno wywnioskować, kto akurat wygrywa, w związku z czym dramaturgii jest tu tyle co powietrza w przebitej oponie. Z kolei sam wyścig dobiega końca, zanim na dobre się zaczął. Prolog ""Diablo"" okazuje się, niestety, wizytówką całego filmu. Miało być polskie kino gatunkowe na światowym poziomie, wyszło jak zwykle.       Tomasz Włosok,  Aleksy Komorowski  Lightcraft Advertising  Główny bohater Kuba (Tomasz Włosok) wkracza do świata zakazanych turniejów, aby zdobyć pieniądze na operację młodszej siostry. W to, że dziewczynka jest poważnie chora, trzeba uwierzyć na słowo. W dwóch scenach, w których się pojawia, wygląda bowiem na okaz zdrowia. Wkrótce na drodze chłopaka staje jeżdżący na wózku szemrany mechanik samochodowy Rams (Jacek Beler). W głowie zaczyna kiełkować myśl, że mężczyzna stał się kaleką, biorąc udział w niebezpiecznych rajdach. Jednak w następnej scenie, jak gdyby nigdy nic, Rams zaczyna spacerować bez niczyjej pomocy. Cięcie i znowu porusza się na wózku. O co tu chodzi, scenarzysta jeden raczy wiedzieć. Podobnymi wybojami usiana jest reszta fabuły. Dodajcie do tego znanych aktorów  (Figura, Chabior, Żak) pojawiających na chwilę i po nic oraz ""chwytliwe"" kwestie dialogowe, od których więdną uszy (Kto nie umie żyć, ten nie będzie umiał umrzeć). I kiedy myślisz, że gorzej być nie może, od spodu puka wątek romantyczny - napisany i zagrany tak niezdarnie, że zaloty Anakina i Amidali w ""Ataku klonów"" wyglądają przy nim jak dzieło Williama Szekspira.       Cezary Pazura  Lightcraft Advertising   Kraksa ""Diablo"" boli tym bardziej, że za jego realizację odpowiadają zdolni filmowcy. Reżyser Michał Otłowski ma przecież na koncie spełniony kryminał ""Jeziorak"", z kolei producent i współscenarzysta Daniel Markowicz maczał palce przy realizacji m.in. ""Róży"" i ""Ostatniej rodziny"". Ich wspólne dzieło potwierdza niestety, jak trudną sztuką jest przepisanie  na polskie realia schematów zaczerpniętych z popcornowych hollywoodzkich widowisk. Twórcy dbają niby o szybkie tempo akcji oraz zróżnicowane lokacje, po których ścigają się bohaterowie. W galopadzie zdarzeń - zwłaszcza w drugiej połowie filmu - intryga kryminalna zaczyna jednak potykać się o własne nogi, z kolei sceny akcji wyglądają, jakby zmontowano je po pijaku. Komicznie wypada także wizja polskiego półświatka wyjęta żywcem z B-klasowych sensacyjniaków z lat 90. Zaludniają go gangsterzy w lnianych garniturach i smokingach, którzy w mahoniowych gabinetach w kłębach dymu z cygar sączą whisky. Brakuje tylko białego puchatego kota przysypiającego na kolanach czarnego charakteru.       Tomasz Włosok,  Mikołaj Roznerski  Lightcraft Advertising  O ironio, choć twórcy ""Diablo"" dwoją się i troją, by było przebojowo, na czasie i tak jak zagranicą, nie udaje im się uniknąć jednego z grzechów głównych rodzimego kina. Dźwięk w filmie woła o pomstę do nieba. Cierpi z tego powodu zwłaszcza Mikołaj Roznerski, którego bohater, uroczo przegięty zbir Kieł, przez większość czasu mówi szeptem. W efekcie blisko jedna trzecia jego kwestii zamienia się w złowieszczy szmer. Szkoda, bo to właśnie ten aktor do spółki z Cezarym Pazurą i Rafałem Mohrem (wcielającym się tutaj w Dominica Toretto na miarę naszych możliwości) wyciska najwięcej z dziurawego jak polskie drogi scenariusza. Producenci są diablo pewni siebie, skoro w finale otwierają furtkę do kolejnej części. Myślę jednak, że zamiast planować od razu całą serię, mogli się skupić na nakręceniu jednego przyzwoitego filmu. "
Glass (2019),6,"""Wszystko, co nadzwyczajne, można jakoś wytłumaczyć. Ale to nie sprawia, że to coś przestaje być nadzwyczajne"" – mówi w jednej ze scen tytułowy Glass, dodając otuchy bohaterowi, który zaczął wątpić w siebie. W tym właśnie zdaniu leży serce całego filmu M. Nighta Shyamalana. I już na wstępie uprzedzam – widzowie, którzy po zwieńczeniu trylogii twórcy ""Niezniszczalnego"" i ""Split"" spodziewali się starcia superbohaterów na miarę ""Wojny bez granic"", mogą się srogo zawieść. ""Glass"" to w gruncie rzeczy emocjonalny dramat o traumach, cierpieniu i krzywdzie, które czynią z niektórych nieprzystające do świata dziwadła. To też ukłon złożony indywidualności i zwykłym ludzkim słabościom. Jeśli przemawiają do Was takie tematy, jest szansa, że i samemu filmowi wybaczycie jego niedoskonałości.        Shannon Destiny Ryan,  Bruce Willis,  Nina Wisner,  Kyli Zion  Universal Pictures         Samuel L. Jackson  Universal Pictures         James McAvoy  Universal Pictures  Przede wszystkim należy sprostować, że tytuł filmu Shyamalana nie oddaje jego faktycznej treści –  to nie Glass, czyli cierpiący na rzadkie schorzenie nadmiernej kruchości kości Elijah Price (Samuel L. Jackson), jest tutaj głównym bohaterem. Owszem, to szefujący intrydze geniusz zła, ale na ekranie jest go niewiele i nie dowiadujemy się o nim niczego nowego ponad to, co zostało już powiedziane w ""Niezniszczalnym"". Podobnie jest z supersilnym i czytającym w myślach Davidem Dunnem (Bruce Willis), który po odegraniu swojej kluczowej roli, zostaje szybko odstawiony na boczny tor. ""Glass"" bezdyskusyjnie należy do Kevina Wendella Crumba – jednej z 24 osobowości granych przez Jamesa McAvoya, który pierwszorzędnie wciela każdą z nich – od 9-letniego Hedwiga przez dystyngowaną damę Patricię aż po najbardziej niebezpieczną i pełną zwierzęcych instynktów Bestię. By nie zdradzać zbyt dużo i ominąć wszystkie fabularne niespodzianki, napiszę tylko, że wszyscy trzej spotkają się w zakładzie zamkniętym, gdzie umieszcza ich ambitna psychiatra próbująca wyleczyć ich – z jej zdaniem – niebezpiecznej dla społeczeństwa manii wielkości. I niestety – to właśnie jej misja zajmuje w filmie najwięcej miejsca.        Samuel L. Jackson,  Bruce Willis,  James McAvoy  Universal Pictures  Niestety – ponieważ grająca doktor Ellie Staple Sarah Paulson jest nieprzekonująca w swojej roli, a sceny z jej udziałem dłużą się i nudzą. Shyamalan dał tej bohaterce zdecydowanie za dużo czasu na wyłuszczenie swojego zadania, a ponieważ jest ono od początku bardzo klarowne, doktor Staple wciąż powtarza te same kwestie. Cały ""Glass"" cierpi zresztą na nadmiar powtórek i zbędnych wyjaśnień. O ile lepiej czulibyśmy się jako widzowie, gdybyśmy mogli samodzielnie odkrywać fabularne atrakcje. A tych – dla równowagi – jest w filmie bardzo dużo. Shyamalan odwołuje się do sentymentu osób kochających komiksy i prowadzi z nimi grę w rozpoznanie konwencji. A w tej gubią się nawet bohaterowie ""Glass"", którzy sami – będąc niejako postaciami komiksu – próbują odgadnąć, w jakim typie opowieści się znajdują. I właśnie ta zabawa daje w filmie najwięcej radości. Widać w niej szczerość intencji Shyamalana, który wciąż – na zmianę z sukcesami i porażkami – podejmuje ryzyko, tworząc w stu procentach autorskie kino. To zbliża go do jego superbohaterów, którym jednak zdarza się mieć chwile słabości. Pozostaje czekać, aż Shyamalan znów w pełni odzyska swoje moce. "
Chłopiec z burzy (2019),6,"Kiedy ktoś zabija pelikana, zawsze jest burza – zgodnie ze słowami jednego z bohaterów, w ""Chłopcu z burzy"" sporo i zawieruch, i polowań na ptaki. Mały Mike (przekonujący Finn Little) mieszka z ojcem (Jai Courtney, ciekawa odmiana po niedawnym ""Legionie samobójców"" Davida Ayera) w chatce na tak zwanej 90-milowej plaży. Pewnego dnia, przy wtórze echa myśliwskich wystrzałów, wraz z Aborygenem Fingerbone'em Billem (Trevor Jamieson) odnajduje trzy osierocone pisklęta i postanawia się nimi zaopiekować. ""Stajesz się odpowiedzialny za to, co oswoiłeś"" – napisał kiedyś de Saint-Exupéry, a Mike wcielił maksymę w życie.       Finn Little  Ambience Entertainment Chłopiec troszczy się o nietypowych pupili z intuicyjną pewnością, wytrwałością i niesłabnącym entuzjazmem: sam wpada na pomysł rozdrobnienia ryb przy pomocy ojcowskiego narzędzia, otula ptaki szalikiem, uczy zdobywać pożywienie, bawić się piłką, a nawet latać. Szczególnie zaprzyjaźnia się z najsłabszym z nich, Panem Percivalem, który na dowód przywiązania do przyjaciela, rezygnuje z własnej wolności. Urocza scena zabawy w chowanego czy zabawne wstawki przedstawiające ""natarczywość"" podopiecznych (jeśli wierzyć słowom reżysera – w większości pozbawione CGI; jeden z pelikanów ma nawet być autorem blizny na policzku Little'a) to tylko fragment z zapisu emocjonalnej drogi Mike'a, prowadzącej od przywiązania i przyjaźni do bólu z powodu utraty.  Na proces ten, będący w istocie ciągiem retrospekcji, patrzymy oczami starszego już Michaela Kingleya (Geoffrey Rush), przytaczającego historię dzieciństwa nastoletniej wnuczce (Morgana Davies). Analogie między przeszłością a teraźniejszością narzucają się same: dzieci borykają się z brakiem matki, pozostają w niezgodzie z ojcem i głęboko protestują przeciwko ludzkiej ingerencji w przyrodę. Mike zabiegał o stworzenie rezerwatu, Maddie z kolei nie zgadza się na dzierżawę rozległych ziem w Pilbarze pod teren kopalni, za czym zresztą bezwględnie opowiada się jej tata (jednostronny zarys tej postaci sprowadza się do zdania: ""Twój ojciec nie jest złym człowiekiem, jest po prostu biznesmenem""). Konflikt zasadza się tu na jasnych, zrozumiałych opozycjach na linii pelikany-myśliwi oraz natura-zarząd firmy, a złożone kwestie ekologiczne stają się przystępne w odbiorze dzięki przyjęciu perspektywy jednostki.       Morgana Davies,  Geoffrey Rush  Ambience Entertainment Edukacja dotycząca środowiska naturalnego nigdy bowiem nie traci na aktualności. Film kojarzonego do tej pory głównie z serialami reżysera to przecież remake wciąż popularnego w Australii ""Chłopca z burzy"" (1976) Henriego Safrana na podstawie książki Colina Thiele'a. W finałowym powrocie na plażę dzieciństwa, błyszczącą się ciepłymi kolorami w obiektywie Bruce'a Younga, ekologiczne z ducha przesłanie uzupełnia zwrócenie wnuczce uwagi na jeszcze inną nieocenioną wartość w życiu – rodzinę. Nawet jeśli najnowsza wersja historii przyjaźni człowieka i ptaka nie zaznaczy się na mapie kina familijnego, bez względu na wiek i choćby po kilku dekadach od jej pierwszej adaptacji, warto łyknąć płynący z niej morał jak młody pelikan i odświeżyć sobie te dwie lekcje człowieczeństwa."
Sny wędrownych ptaków (2018),8,"""Uzupełnię se zapasy, to kokosy"" – pieją polscy raperzy-dilerzy-konferansierzy. I rzeczywiście, nie ma dramatu: ""kokosy"" z Ameryki Łacińskiej karmią bielutkim strumieniem nie tyle nasze nosy, co kulturowe imaginaria. Narkobiznes uromantyczniał się skokowo, najpierw były super reportaże i książki o Meksyku i Kolumbii, później mocne kino, a na końcu uwielbiany przez rzesze normików serial o przygodach obywatela Pablita. Niepostrzeżenie przy rodzinnych stołach wszyscy zaczęliśmy rywalizować na gangsterskie anegdotki z ulubionych fabuł: kto, komu i za ile, jak najlepiej prowadzić biznes, żeby pożyć trochę na wolności albo pożyć w ogóle i czy na pewno opłaca się torturować cyngli przeciwnej drużyny. Bycie brutalnym chamem stało się modne i chętnie oglądane. Siłą rzeczy zżerała mnie więc ciekawość, jaką cegiełkę do mitu narkogangusa dorzuci duet reżysersko-producencki Ciro Guerra  – szaman od pięknego ""W objęciach węża"" i wybitny przedstawiciel południowoamerykańskiego art-house'u – i Cristina Gallego. Czy będzie to wycieczka po łatwe zioł... złoto? A może pretekst do czarno-białego surfu po kolumbijskich rubieżach w poszukiwaniu zapomnianych pieśni i pradawnych rytuałów?         Cine ColombiaLabodigitalDago García ProduccionesPimienta FilmsBord Cadre FilmsCiudad Lunar ProduccionesFilms BoutiqueUniversidad Nacional de ColombiaPrograma IbermediaTorino Film LabOIMUnited States Agency for International Development (USAID)Det Danske Filminstitut Wychodzi na to, że ani jedno, ani drugie. ""Sny wędrownych ptaków"" bardziej niż prostą tematyczną ""cegiełkę"" – na co mógłby wskazywać udział filmu w zmaganiach oscarowych – przypominają wyszukany ornament, który kino mafijne a la ""Ojciec chrzestny"" pożenił z traktatem antropologicznym. Zaczyna się niemal paradokumentalnie – stary pasterz z plemienia Wayúu na tle błękitnego nieba śpiewa o honorze, stracie i chciwości. Jest przełom lat 60. i 70., na pustynnych rubieżach Kolumbii stara i szanowana rodzina Pushaina żyje w zgodzie z odwiecznymi tradycjami: otacza opieką gości, układa się z duchami przodków, a kiedy trzeba, szuka zadośćuczynienia w zemście. Ursula (Carmiña Martínez) – głowa rodu i strażniczka prawa plemiennego – organizuje właśnie rytuał przejścia swojej pięknej córki Zaidy (Natalia Reyes). Pojawia się jednak niewielki zgrzyt – o jej rękę z wielkim zaangażowaniem stara się Rapayet (José Acosta), który wprawdzie najpiękniej tańczy, ale pochodzi ze zubożałej rodziny. Ursula nie może rzecz jasna dopuścić do takiego mezaliansu i stawia wyjątkowo zaporowe warunki. Cenę tak wysoką, że – ma nadzieję – będzie ona skutecznym straszakiem na wszystkich parweniuszy tego świata.  Tyle że Rapayet już dawno opuścił pustynię i porzucił reguły plemiennej alienacji. Robi interesy z białym człowiekiem, handluje bimbrem i lokalnymi towarami. Momentem przełomu staje się wejście w konszachty z prawdziwymi gringos – amerykańscy hippisi szukają źródeł dobrej marihuany na eksport, a Rapayet i jego wspólnik Moises (Jhon Narváez) dostają szansę na niewyczerpany rynek zbytu. Zaprzęgają więc do ""sadowniczej"" roboty kuzynów – mieszkających w trudno dostępnych górach plantatorów kawy – i tak opowieść o chciwości i zemście może się rozkręcić na dobre, rozłożyć na pięć spektakularnych pieśni i ponad dziesięć lat sagi o wzlotach i upadkach pewnej bardzo bogatej i wpływowej rodziny. Przedrostek ""proto"" pasuje tutaj jak ulał – jest to w istocie historia kolumbijskiego ""protokartelu"", oparta na prawdziwych źródłach wizja narodzin procederu, który dopiero za chwilę – i film w mistrzowski sposób obrazuje ten moment przejścia – zostanie przeorany i zrekonfigurowany falą bestialskiej przemocy. Tam, gdzie w ""Snach..."" – aluzyjnie, ale z wielkim wpływem na losy Rapayeta – po raz pierwszy pada nazwa ""Medellin"", możemy się spodziewać nowych zasad: szacunek dla ludzkiego życia i honoru konsekwentnie i w pełni abdykuje na rzecz dyktatury czystego zysku. Z tej perspektywy gangsterski poemat o rdzennych Wayuu jest dla historii narkobiznesu tym, czym Księga Rodzaju dla żydów i chrześcijan. Otwiera szachownicę i rozkłada pionki do gry.         Cine ColombiaLabodigitalDago García ProduccionesPimienta FilmsBord Cadre FilmsCiudad Lunar ProduccionesFilms BoutiqueUniversidad Nacional de ColombiaPrograma IbermediaTorino Film LabOIMUnited States Agency for International Development (USAID)Det Danske Filminstitut Myliłby się jednak ktoś, kto wziąłby film Guerry i Gallego za jednoznaczny akt oskarżenia – krytykę amerykańskiego indywidualizmu i konsumeryzmu, które doprowadziły do korupcji plemiennych zasad i wykorzenienia autochtonicznych kultur. ""Sny..."" są w tej materii dużo bardziej subtelne i dlatego też antropologicznie spełnione. Sztywne, niepodlegające zmianom, czyli ""odwieczne"" tradycje bywają tutaj równie niebezpieczne, co nieokiełznany pęd do urynkowienia każdego aspektu życia prywatnego i każdej kulturowej wartości. W wielu sytuacjach – zbyt wielu – to właśnie strach przed duchami, złamaniem tabu czy hańbą prowadzi do najtragiczniejszego z możliwych finałów. I dlatego ostatecznie tracimy rachubę, kto jest w tej grze właściwą figurą upadłego anioła – Ursula, która usztywnia każdą zasadę, ufa tylko proroczym snom i własnym przeczuciom, a rodzinę jako całość ceni wyżej niż życie poszczególnych jej członków, czy Rapayet, który nagina większość reguł w imię pragmatyki przetrwania i spełniania pragnień. Kiedy te dwa nieznane sobie światy – utylitaryzm profanów i świętość słowa ojców – spotkają się w ciemnej uliczce, może z tego wyjść tylko jakiś zupełnie nowy, egzotyczny splot: nieznana i niepewna konfiguracja tradycyjnego z nowoczesnym, która albo skończy się upadkiem obu tych porządków, albo permanentną mutacją któregoś z nich.         Cine ColombiaLabodigitalDago García ProduccionesPimienta FilmsBord Cadre FilmsCiudad Lunar ProduccionesFilms BoutiqueUniversidad Nacional de ColombiaPrograma IbermediaTorino Film LabOIMUnited States Agency for International Development (USAID)Det Danske Filminstitut I za to właśnie możemy brać ten film: za świętą genesis wszystkich ""Narkosów"" i traktat o globalizacji, w którym pożądany pod każdą szerokością geograficzną towar (narkotyki/surowce/wstawić własne) jest dźwignią do nowoczesności i jednocześnie źródłem nowoczesnych grzechów: chciwości, wyzysku, korupcji moralnej, nierówności. To także jeden z najlepszych przedstawicieli kina mafijnego, jakie zdarzyło mi się ostatnio oglądać. Oraz równie spełniony art-house. Życzę więc Guerrze i Gallego nominacji do Oscara i czekam na następne szamańskie pieśni. Oby utrzymały podobnie wysokie tony liryzmu oraz zbliżony ciężar gatunkowy i intelektualny. Dajmy też szansę narkobiznesowi, on również – jako popkulturowy fenomen o poważnej mocy więziotwórczej – zasłużył sobie w końcu na poważnych egzegetów. "
Asteriks i Obeliks. Tajemnica magicznego wywaru (2018),6,"Louis Clichy i Alexandre Astier, autorzy filmu ""Asteriks i Obeliks. Tajemnica magicznego wywaru"", nie są raczej amatorami wykwintnych przepisów. Sądząc po tym, co zaproponowali w pierwszej od czterech lat animacji o przygodach dzielnych Galów, wierzą raczej, że ilość przechodzi w jakość. Dlatego też fabuła ""Tajemnicy magicznego wywaru"" upichcona została z tak dużej liczby składników, że innym filmowym kucharzom starczyłoby ich na całą trylogię.        W9Mikros ImageM6M6 FilmsLes Editions Albert RenéCanal+ FranceM6 StudioRégion Ile-de-FranceCentre National de la Cinématographie (CNC) Po tytule mogłoby się wydawać, że głównym elementem nowego ""Asteriksa i Obeliksa"" będzie właśnie receptura, której Galowie zawdzięczają skuteczny opór Cezarowi. W rzeczywistości twórcy skupiają się na niej jedynie przez chwilę, kiedy tworzą zabawną kompilację popisów mniej lub bardziej obiecujących druidów walczących o możliwość poznania tytułowej tajemnicy. Przez resztę filmu ten wątek stanowi jedynie nić, na którą nawlekane są inne fabularne koraliki. Ta funkcja nie jest zbyt widowiskowa, więc w scenariuszu co chwilę zawarte są dialogi odnoszące się do problemu magicznej mikstury, by widzowie nie zapomnieli, jaki jest nominalny pretekst dla całej opowieści.  Drugim ważnym składnikiem nowego ""Asteriksa i Obeliksa"" jest postać Sulfuriksa. Jest on głównym czarnym bohaterem filmu. Twórcy zgrabnie powiązali go z postacią Panoramiksa, bazując na klasycznym schemacie przyjaciół, którzy poróżnili się i stali się swoimi wrogami. Ponieważ jednak to tylko jeden z licznych elementów fabularnych, potencjał Sulfuriksa nie jest wykorzystany. Przez większość filmu pojawia się on tylko, by przypomnieć widzom, że jest jakiś czarny charakter inny niż Cezar, który swoje pięć minut dostanie w spodziewanej finałowej rozróbie. I jeśli Sulfuriks w ogóle zostaje w pamięci, to nie za sprawą własnych działań, lecz dzięki słodziutkiemu i zabawnemu małemu dzikowi, który stał się jego pupilkiem.  ""Tajemnica magicznego wywaru"" wprowadza też dwie nowe postacie, a każda z nich spokojnie mogła być samodzielnym protagonistą. Pierwszą jest bardzo utalentowany, ale nieco zbyt zapatrzony w siebie młody druid. Cały film można byłoby poświęcić na opowiadaniu o tym, jak jest kuszony przez łatwe rozwiązania i uczy się pokory na własnych błędach. Drugą jest rezolutna dziewczynka o umyśle konstruktora i wynalazcy. To z kolei mogła być opowieść o odnajdywaniu własnego miejsca i walki o szacunek społeczności, w której kobiety może i rządzą mężczyznami, ale wyłącznie jako żony i matki. Twórcy zawarli elementy tych historii w filmie. Ponieważ jednak wątki te konkurowały z innymi, pozostały z nich jedynie pojedyncze, oderwane od siebie sceny, której nie składają się na spójną historię.        W9Mikros ImageM6M6 FilmsLes Editions Albert RenéCanal+ FranceM6 StudioRégion Ile-de-FranceCentre National de la Cinématographie (CNC)          W9Mikros ImageM6M6 FilmsLes Editions Albert RenéCanal+ FranceM6 StudioRégion Ile-de-FranceCentre National de la Cinématographie (CNC)          W9Mikros ImageM6M6 FilmsLes Editions Albert RenéCanal+ FranceM6 StudioRégion Ile-de-FranceCentre National de la Cinématographie (CNC) A gdzie w tym wszystkim Asteriks i Obeliks? Można odnieść wrażenie, że są tu umieszczeni nieco na siłę, gdyż zobowiązywał do tego tytuł filmu. Obeliks nie ma zbyt wiele do roboty, ponieważ łatwo jest neutralizowany. Z kolei Asteriks zachowuje się niczym kuzyn Smurfa Marudy. Może i jest głosem rozsądku, ale nie czyni to z niego zbyt ciekawej postaci.  To bogactwo składników prowadzi do fabularnego chaosu uniemożliwiającego ciekawe rozwinięcie poszczególnych wątków. Twórcy animacji zdają się jednak wychodzić z założenia, że historia jest tylko pretekstem, że liczą się harce i swawole uroczych, choć czasami niezbyt rozgarniętych, Galów i Rzymian. ""Tajemnica magicznego wywaru"" ma więc dość wartkie tempo, które nie pozwala widzom się nudzić. Autorzy postarali się też, żeby co kilka minut pojawiała się jakaś zabawna scenka, by można było się pośmiać i poczuć lepiej. To w sumie dość błaha rozrywka, ale swoje pozytywne zadanie spełnia w wystarczającym stopniu, by całość uznać za sukces. Szczególnie na tle ostatnich aktorskich produkcji o Asteriksie i Obeliksie."
Szpieg (2018),7,"Pan Park to temperamentny gość. Partnerzy w biznesie często powtarzają, że kieruje nim coś na kształt ""zuchwałego zapału"". Wali prosto z mostu, bo interesy to nie dyplomacja. Kupujesz tanio, sprzedajesz drogo, w prezencie dajesz nie Roleksy, ale tanie podróbki – kto by tam zwracał uwagę, ważne, że się błyszczy. Pan Park, gdyby żył w Polsce, zostałby pewnie okładką magazynu ""Sukces"" z wczesnych lat 90. – białe skarpety na stopach, firma import-export w garażu. Ale Pan Park nie jest ani Polakiem, ani drobnym przedsiębiorcą. Swoją nową, nieco przaśną tożsamość wypracował skrupulatnie, w ciagu wielu lat, bo jako oficer południowokoreańskiego wywiadu nie może sobie pozwolić na choćby mikroskopijne uchybienie. Mamy rok 1993, Półwysep Koreański to jedno z ostatnich miejsc pogrążonych w zimnej wojnie, a Park Suk-Young – szpieg działający pod przykrywką biznesmena, kryptonim ""Czarna Wenus"" – dostaje misję zinfiltrowania laboratoriów jądrowych na komunistycznej Północy. Abstrakcja, ale nie niewykonalna.        Jung-min Hwang  CJ Entertainment Podobnie jak całkiem wykonalne okazuje się zgoła inne zadanie. Otóż poza Stanami da się nakręcić pełnokrwisty thriller szpiegowski, który poziomem skomplikowania i napięciem w wielu miejscach bije na głowę swoje hollywoodzkie odpowiedniki. Reżyserowi Jong-bin Yoonowi i jego ekipie wyszła prawdziwie koronkowa robota – rozłożyli akcję filmu na kilkanaście lat, spletli parę wątków sensacyjnych i politycznych, ale zrobili to w taki sposób, że widz średnio zaznajomiony z lokalnym kontekstem historycznym ani przez chwilę nie poczuje się zagubiony. Z kwintesencji szpiegowskiego fachu – negocjacji, gry pozorów, pochlebstw, czyli dialogów, dialogów i jeszcze raz dialogów – udało się wydestylować napięcie gęste i brudne jak warszawski smog. Wielka w tym oczywiście zasługa dwóch najważniejszych bohaterów tego filmu: historii i polityki. Bo powiedzmy sobie otwarcie, czy jest na sali ktoś, kto nie chciałby choć na chwilę zajrzeć za kulisy północnokoreańskiego reżimu, najbardziej wyizolowanego i przygnębiającego sowiet-skansenu na tym ziemskim łez padole?  ""Szpieg"" – nawet jeśli ubarwia i ""fikcjonalizuje"" prawdziwe sytuacje – wchodzi głęboko w rzeczywistość małej zimnej wojny. Dwie cząstki podzielonego kraju nie tylko obok siebie współistnieją i wykorzystują się nawzajem do trzymania za mordy własnych obywateli, ale łączy je także głęboka, niemal organiczna współzależność. Na poziomie polityki wewnętrznej sytuacja w obu Koreach zależy od cyklicznych kryzysów militarnych i zakulisowych rozmów, które pozwalają utrzymać jako taką równowagę sił i systemowe status quo. Agent Park nie pojedzie więc na Północ tak po prostu, jako dyplomata i nie zrobi serii zdjęć instalacji atomowych ukryty w przydrożnych szuwarach. Ścieżka musi być odpowiednio okrężna – najpierw Pekin, przykrywka biznesowa, budowanie zaufania i po kilku latach pierwsze spotkanie z wysoko postawionym funkcjonariuszem reżimu do spraw gospodarczych, Ri Myong-unem. Następnie wystosowanie odpowiednio intratnej oferty współpracy, najlepiej od razu z dostępem do sprzętu audiowizualnego – Północ ma ""uwolnić"" swoje najpiękniejsze plenery na rzecz producentów komercyjnych spotów reklamowych z Południa. W ostatnim kroku taki deal kapitalizmu z komuną musi jeszcze przyklepać pękata łapka Kim Dzong-Ila, pańcia łasego na drogie pieski i wykwintne alkohole. Spotkanie szpiega z dyktatorem oraz wizyta w monumentalnych pałacach Pjonjangu należą zresztą do najbardziej emocjonujących i najlepiej nakręconych scen w filmie. Poza tym nie ma co owijać – to właśnie na takie ""wziernikowe"" momenty czekamy tutaj najbardziej.       Jung-min Hwang,  Ji-hoon Joo,  Sung-min Lee  CJ Entertainment I jeśli ""Szpieg"" bywa ciut za długi i miejscami rozłazi się w (patetycznych) szwach, to i tak da się mu wybaczyć wszystkie okresowe spadki formy. Ambicje Jong-bin Yoona wykraczają daleko poza typową dla thrillera akcję i skalowanie napięcia. Im więcej wątków i sprzecznych interesów nawarstwia się na głównej linii fabularnej, tym bardziej agent Park odsłania się jako figura ostatniego sprawiedliwego, człowieka wyjętego żywcem z tak zwanych ""starych, dobrych czasów"", kiedy w służbie publicznej pielęgnowało się honor i wierność zasadom. Tam, gdzie wszyscy grają wyłącznie dla siebie – komuniści, konserwatyści z Południa, a nawet Narodowa Agencja Wywiadu – szpieg-biznesmen pozostaje konsekwentnym i radykalnym propaństwowcem, zwolennikiem zjednoczenia Korei jako jedynego skutecznego remedium na przeciągający się kryzys. Można z tego wyczytać jasną aluzję do współczesnej sytuacji na Półwyspie – moralne oskarżenie nie tylko koreańskiej ""brudnej polityki"" z lat 90., ale szeregu wieloletnich zaniechań czynionych dla wygody i partykularnych potrzeb partii politycznych czy resortów siłowych. Ale bez względu na to, jakie przesłanie tutaj zobaczymy (trzeźwa analiza czy raczej spiskowość a la Patryk Vega), ""Szpieg"" pozostaje równie dobry jako moralitet, co gatunkowy thriller w klasycznym, amerykańskim stylu. Koreo, bij Hollywood po twarzy, robisz to miło i z sercem. Ja mogę tylko kibicować i prosić o więcej."
Niewidzialny chłopak - Nowa Generacja (2018),3,"Rosyjscy kinomani mają własnych Avengersów, polscy zacierają ręce na wieść o ""Szybkich i wściekłych"" znad Wisły, czemuż Włosi nie mieliby snuć fantazji o X-Menach w Trieście? Popkultura opycha się remiksami jak frytkami w McDonaldzie; widz na zwykłej frytce długo jednak nie pociągnie. Filmów o X-Menach mieliśmy już sporo, realizowana przez Włochów zamiana szerokości geograficznej z amerykańskiej na europejską zasługuje więc na miano kinofilskiej ciekawostki, lecz na niewiele więcej. Żeby wejść za kimś do tej samej rzeki, trzeba bowiem jeszcze umieć pływać.       Ludovico Girardello,  Galatéa Bellugi  Frame by FrameFriuli Venezia Giulia Film CommissionIndigo FilmRai Cinema Powstałe przed czterema laty otwarcie trylogii o  niewidzialnym chłopcu sprawdziło się jako lokalna wersja popularnego motywu genezy młodego superbohatera. Przemykający przez szkolne korytarze 13-letni szaraczek Michele w darze niewidzialności znalazł trafną metaforę bolączek dojrzewania. Scenerie znad brzegów Adriatyku przez swoją kameralność uwiarygodniły historię sieroty, który stał się wybrańcem. Kontynuacja zachowuje znaną z poprzedniego filmu bajkowość. Każda postać reprezentuje tu konkretny typ (jak donator, pomocnik czy fałszywy bohater), a podróż głównego bohatera odbywa się według znanych dramaturgicznych zasad. W zamyśle twórców cykl ma jednak poważnieć wraz z tytułowym chłopcem, a efekciarski mrok zaburzać bajkową tonację. Odpowiedzialny za całość 68-letni Gabriele Salvatores staje więc w szerokim rozkroku. Jeśli etykieta ""Mroczny Rycerz dla całej rodziny"" nie budzi waszej podejrzliwości, ostrzegam: nawet zamiana oczekiwań z ""wysoko-"" na ""niskobudżetowe"" na wiele się tutaj nie zda.  Tytułowy 16-latek Michele przeżywa żałobę po śmierci adopcyjnej matki. Jego niedawno poznany ojciec znów nie daje znaków życia. Jakby tego było mało, szkolna sympatia, której jakiś czas temu uratował życie, zdaje się go nie zauważać. Samotność jeszcze nigdy nie doskwierała mu tak mocno. Michele zamiast w superbohatera zamienia się więc w krnąbrnego, burkliwego nastolatka. Obawiam się, że naburmuszenie przeplatane przestrachem na pozbawionym charyzmy obliczu zajmującego pierwszy plan Ludovico Girardelli może znaleźć iroczne odbicie na Waszych twarzach. Istnieje też ryzyko, że ten nastoletni Hiob wywoła w Was głównie współczucie. Powiecie, że nie każdy musi mieć w sobie urokliwość Toma Hollanda. Trudno jednak kibicować bezbarwnej postaci, której jedyną zasługą jest zmiana etycznych wektorów na słuszne. Jeszcze trudniej, jeśli za jedyną motywację ma opisaną w teledyskowym skrócie, pretekstową, bo służącą spodziewanemu zwrotowi akcji, niewiarygodną relację z nowo powstałą, superbohaterską rodziną. Scena po napisach poprzedniej części nie pozostawiła wątpliwości, który czarny charakter ukrywać się będzie za maską przyjaciela. Można więc odnieść wrażenie, jakby scenarzystę gryzło dziwne pragnienie zachowania tajemnicy, którą nieopatrznie dawno już nam zdradził.        Frame by FrameFriuli Venezia Giulia Film CommissionIndigo FilmRai Cinema Nowość stanowi za to antykapitalistyczny manifest rodem z byłego ZSRR. To z postkomunistycznego więzienia i sali tortur czerpiącego zyski cynika-oligarchy ucieka ekipa naszych włoskich X-Menów, na których natknie się Michele. Niezależnie od tego, czy chciwość ostatecznie pożre dusigrosza, czy raczej pośrednio odbije się na sumieniach pragnących zemsty superbohaterów, każde rozwiązanie zostanie naznaczone autorskim piętnem nieznoszącego dwuznaczności twórcy.  W tej pozbawionej narracyjnego polotu, w dodatku nieciekawej formalnie bajce poszczególne charaktery napisano markerem. Złoczyńcy muszą być operowi, a ich psychika zostaje spłaszczona do jednej cechy. Także pragnienia pozytywnych postaci zostają wykrzyczane za pomocą dialogów i skalkowane po raz wtóry obrazem. Operator ewidentnie stracił kontakt ze scenarzystą, skoro przemyślenia, sny, zawahania i decyzje kluczowej dla intrygi dwójki wrogów przeważnie zostają zilustrowana osobną retrospekcją. Ktoś tu ewidentnie nie wierzy w możliwości intelektualne nastoletniego widza. Schemat goni schemat, mrok jest z tych sztucznie napompowanych. W dodatku drastyczne sceny (z torturami włącznie) niezbyt pasują do familijnego kina. Patos w momentach celebracji zaledwie poprawnych efektów specjalnych zaskakuje, skoro sceny akcji zostały tylko naszkicowane. Wspomnę tylko o wisience na tym przeterminowanym torcie: nieznośnie przedłużony za pomocą dialogowej licytacji finałowy pojedynek dałoby się pewnie rozegrać na teatralnej scenie.        Frame by FrameFriuli Venezia Giulia Film CommissionIndigo FilmRai Cinema Ktoś złośliwy mógłby w tym miejscu wspomnieć o narodowych kompleksach kinomanów. O lokalno-patriotycznych zapędach co poniektórych europejskich twórców. O tym, że nie tylko Polacy zazdroszczą Amerykanom własnych blockbusterów. I jeszcze, że skaczący właśnie po ekranach animowany Spider-Man wyciska wszelkie soki z motywu genezy superbohatera – po co więc skakać do kina na włoską podróbkę, skoro lepiej po raz drugi skoczyć na Człowieka-Pająka. No właśnie, po co?"
Underdog (2019),5,"Jesteśmy w obskurnej hotelowej toalecie, gdzie zawinięty w folię i zanurzony po szyję w wodzie zawodnik MMA, Kosa (Eryk Lubos), wypaca zbędne kilogramy. Obok jego trener, prowincjonalny sensei z zespołem Tourette'a (Janusz Chabior), załatwia potrzebę na sedesie i jednocześnie raczy swojego podopiecznego złotymi radami. Za chwilę obaj staną do pojedynku życia, ale póki co muszą w mało fotogeniczny sposób powalczyć z własną fizjologią. Humor, tragizm i patos w jednym.         Janusz Chabior,  Eryk Lubos  Piotr Pędziszewski Podobne sceny to najfajniejsze momenty filmu Macieja Kawulskiego – chwile, gdy opowieść o hartowaniu stali zamienia się w historię przeczołganych, starych facetów, którzy mają tylko siebie. Niestety, ""Underdog"" jest jak bokser, który markuje potężny hak, by następnie ledwie spoliczkować przeciwnika. Kilka chwil później widzimy już całkiem inny obrazek: oto półnagi Kosa, zroszony deszczem, walczy z cieniem w zamglonym lesie - przy akompaniamencie pompatycznej muzyki, w zwolnionym tempie. Wszystko to oczywiście bardzo ładne, jednak niespójne pod względem tonacji: no bo co my tu właściwie oglądamy? Osadzoną w Ełku, przaśną wersję ""Rocky’ego"", w której walka bohatera naprawdę ma jakiś ciężar? Czy może teledysk dla małych chłopców, którzy marzą o bicepsach ze stali? Wydaje mi się, że debiutant Kawulski – w cywilu jeden ze współzałożycieli federacji KSW – sam nie wiedział. Nic dziwnego, że wyszło mu coś pomiędzy dramatem o sporych (i częściowo spełnionych) ambicjach a rozciągniętym do pełnego metrażu spotem reklamowym.   Ekranowy konflikt Lubosa oraz gwiazdy mieszanych sztuk walki Mameda Chalidowa sprawdza się jako marketingowy haczyk, jednak na ekranie wypada blado. Ten pierwszy gra faceta, który ze szczytu spadł na samo dno, a teraz, cegiełka po cegiełce, próbuje poukładać życie na nowo. Ten drugi szuka rewanżu za pojedynek z Kosą – wprawdzie wygrany, lecz przez dyskwalifikację rywala, więc rachunek krzywd wciąż mu się nie zgadza. Jest w gruncie rzeczy troskliwym misiem o nieskalanym honorze, trajkoczącym bez ustanku o metafizycznej nici łączącej współczesnych gladiatorów. W podobną komunię dusz wierzę na słowo – jako że Chalidow gra w dużej mierze siebie, zapewne wie, co mówi. Wciąż jednak uważam, że takie rozdanie kart nie służy dramaturgii. Ciężko przejąć się pojedynkiem, w którym wszyscy są harcerzami. Podobnie jak filmem, w którym jedynym czarnym charakterem jest alkohol.   Chalidow pojawia się na ekranie, żeby wypowiedzieć kilka mądrości, założyć parę chwytów oraz spojrzeć z dachu warszawskiego wieżowca na świat maluczkich. Czyni to w sposób naturalny i charyzmatyczny, lecz z oczywistych względów cały ciężar spoczywa na Lubosie oraz wyrównanej stawce drugoplanowych aktorów. Niejednoznaczne relacje bohatera ze sparaliżowanym bratem (wyśmienita rola Tomasza Włosoka pozwala uspokoić się nieco przed premierą ""Diablo. Wyścigu o wszystko""), weterynarką Niną (Aleksandra Popławska) oraz jej nastoletnią córką (Emma Giegżno) to najlepiej napisane i zagrane partie tekstu. Lubos uruchamia cały arsenał chrząknięć, pomruków i spojrzeń spode łba, które obnażają jego wrażliwe wnętrze, z kolei Włosok, Popławska i Giegżno budują emocjonalnie stonowany kontrapunkt dla jego efektownej roli. I nawet gdy scenarzysta Mariusz Kuczewski asekuruje się sensacyjnym (czytaj: niepotrzebnym) wątkiem rosyjskiej mafii, zapewniają filmowi minimum psychologicznej wiarygodności.        Mamed Chalidow,  Eryk Lubos,  Tomasz Bronder  Piotr Pędziszewski Nie mam do Kawulskiego pretensji ani o błędy dramaturgiczne, których w gruncie rzeczy robi niewiele, ani o prowadzenie aktorów, z którymi radzi sobie doskonale. Zastanawia mnie natomiast, gdzie hibernował, kiedy Ryan Coogler razem z francuską operatorką Maryse Alberti wyznaczali nową jakość ekranowych pojedynków w ""Creedzie"", a Gavin O’Connor pokazywał w ""Wojowniku"", że walki MMA mogę być hipnotyzującym tańcem okrwawionych, spoconych ciał. Starcia z ""Underdoga"" – o ile można tym mianem określić dwie kadłubkowe sceny – są niemiłosiernie przestylizowane, źle zrytmizowane i ślamazarne (ilość slow-mo przekracza dopuszczalne normy) oraz zmontowane w blenderze. W połączeniu z niekonsekwentną poetyką oraz kilkoma świadectwami inscenizacyjnego talentu Kawulskiego składają się dokładnie na ten obraz, który nam obiecano – ""pierwszy polski film o MMA"". ""Underdog"" przetrwał pierwszą rundę, ale do mistrzowskiego pasa wciąż daleka droga. "
Ramen. Smak wspomnień (2018),6,"Punktem wyjścia filmu Erica Khoo wydaje się słynna Proustowska magdalenka. Tak jak w ""Stronę Swanna"" dla Marcela, alter ego autora, ciastko staje się bezpośrednim przyczynkiem do wywołania wspomnienia z dzieciństwa, tak i Masato w ""Ramenie. Smaku wspomnień"" próbuje na nowo poczuć obecność zmarłej matki poprzez wzorowanie się na jej przepisach kulinarnych. Spożywanie tradycyjnych dań jawi się tutaj jako droga do wybaczenia i pogodzenia z utratą bliskich oraz sposób na swoiste wskrzeszenie ich przy pomocy smaku.        Zhao Wei Films (I)Knockonwood Po kilkunastu latach od śmierci rodzicielki młody mężczyzna wyrusza w sentymentalną podróż do Singapuru, gdzie mieszkał przez pierwszą dekadę swojego życia. Obierając za przewodników nośniki pamięci – pamiętnik matki i album ze zdjęciami robionymi przez ojca – stąpa po własnych śladach, przywołując wspólnie spędzone chwile; odkrywa też piękną, choć skomplikowaną relację rodziców, przyjmując pozycję obserwatora. Wyprawa ma charakter głęboko poznawczy: Masato poznaje historię nie tylko bliskich, ale i niechlubną przeszłość własnej ojczyzny.  I choć wątek narodowości jest tu niezwykle istotny (w chłopaku płynie japońska i chińska krew), to w filmie Khoo najważniejsza, urastająca do rangi pełnoprawnego bohatera, jest kuchnia. Pokazywany w ramach Culinary Cinema na Berlinale ""Ramen..."" serwuje znakomitą ucztę kulinarno-wizualną: jak na wysoce rozwiniętą kulturę jedzenia przystało, pełno tu lokalnych, klimatycznych knajpek, wspólnych posiłków, podziękowań, zachęt i głośnego siorbania jako oznaki aprobaty. Wszystko to wygląda tak apetycznie, że wprost marzy się o dołączeniu do postaci zasiadających przy stole. Gotowanie, degustowanie czy poznawanie kulinarnej historii Singapuru ściśle łączą się jednak z osobistą, także wewnętrzną podróżą Masato.        Zhao Wei Films (I)Knockonwood W trafiającym do Polski z niespełna rocznym opóźnieniem ""Ramenie"" retrospekcje płynnie i nienachalnie mieszają się ze współczesnością, zdają się być nawet równorzędnymi partnerami na płaszczyźnie czasowej. Bohater patrzy w głąb zamkniętej restauracji, w której jako mały chłopiec spędzał beztroskie chwile z matką i wujkiem; wychylając się zza zniszczonego domu rodzinnego, dostrzega z kolei siebie w chwili wyprowadzki z ojcem. Reminiscencje zazwyczaj jednak wywoływane są przez wyjątkowy bodziec smakowy, który – jak sugeruje spotkanie z babcią – może zmieniać rzeczywistość.  Wyciszony, subtelny film Erica Khoo to fascynująca podróż przez zakamarki jednostkowej i narodowej pamięci, rejestracja prób uporania się z traumą osobistą i zbiorową, ale i portret rodziny, pozostającej wiernej tradycji kulinarnej. I choć niekiedy wydaje się, że ""Ramen..."" zbyt usilnie stara się wzruszać, przyjemnie jest zatopić się w świecie wspomnień Masato. W końcu każdy kiedyś natrafił (lub jeszcze natrafi) na własną magdalenkę."
Ralph Demolka w internecie (2018),7,"Jeśli ""Ralph Demolka"" był listem miłosnym do gier wideo, to ""Ralph Demolka w internecie"" jest chyba listem miłosnym do sieci. Twórcy sequela animowanego hitu wzięli sobie do serca zasadę, że druga część powinna podbijać stawkę, i skromny salon z automatami, w którym toczyła się akcja ""jedynki"", zastąpili CAŁYM internetem. Pierwsza część z ciepłą ironią spieniężała nostalgię za ""Donkey Kongiem"" czy słabość do shooterów w stylu ""Halo"", ""dwójka"" z kolei bierze na warsztat współczesny krajobraz portali, witryn i innych serwisów. Ale też - jak poprzednim razem - pikselowa otoczka jest w zasadzie tylko kostiumem dla uniwersalnej opowieści o przyjaźni.            Disney Ralph i Wandelopa - dotychczas outsiderzy salonu gier - ułożyli sobie życie w zgodzie z sobą i otoczeniem. Przyjaciele ustatkowali się i spędzają dnie, równoważąc ""pracę"" w rodzimych grach ""relaksem"" w grach sąsiednich: rano demolka i cukierkowe wyścigi samochodowe, wieczorem zabawa w jakimś okolicznym automacie albo odpoczynek w cyfrowym barze. Dla prostodusznego Ralpha taka ""mała stabilizacja"" jest spełnieniem marzeń, dla żywiołowej Wandelopy rutyna zaczyna być jednak nieznośna. ""Ralph Demolka w internecie"" przerabia ""przyjaźnianą"" zagwozdkę: co ma zrobić zgrany duet, kiedy ambicje i potrzeby partnerów zaczynają się rozjeżdżać? Próby zaradzenia sprawie rodzą tylko kolejne problemy, a świeżo podpięty internet kusi mieszkańców salonu gier nieskończony możliwościami. Ralph i Wandelopa postanawiają więc wyruszyć w świat tajemniczym korytarzem Wi-fi, kładąc na szali przyszłość swojej przyjaźni.  Naczelny pomysł filmu nadbudowuje na koncepcie oryginału: świat zer i jedynek zostaje tu przepisany za pomocą matryc świata rzeczywistego, namacalnego, ludzkiego (jak zwał, tak zwał). W pierwszej części listwa przeciwprzepięciowa z salonu gier okazywała się poczekalnią, a bohaterowie kolejnych gier - odgrywającymi swoje role ""pracownikami"" automatów. Tym razem reżyserzy Rich Moore i Phil Johnston zastanawiają się, jak wyglądałby internet, gdyby był gigantyczną metropolią, albo jak zachowywałaby się wyszukiwarka, gdyby była osobą. Darknet jest tu więc szemraną dzielnicą, irytujące pop-upy to natrętni uliczni krętacze, tu i tam fruwają niebieskie twitterowe ptaszki, ćwierkając o kolejnych memach z kotkami, a na sieciowym wysypisku można wypatrzyć szyld GeoCities. Istna rozpusta komediowych hiperłączy.        Disney Mamy tu jednak tyleż zabawę w ""znajdź wszystkie nawiązania"", co po prostu machinę korporacyjnego brandingu pompującą agresywny product placement. Dość powiedzieć, że jednym z motorów fabuły jest przecież… aukcja na eBayu, a od wypełniających ekran logotypów Google’a, YouTube’a czy Instagrama można dostać oczopląsu. Prym wiedzie oczywiście autopromocja studia odpowiedzialnego za film: jest logo z magicznym zameczkiem, jest Kłapouchy, jest Iron Man, jest Baymax, są imperialni szturmowcy, długo by wymieniać. Inna sprawa, że oddaje to faktyczny stan naszego świata, w którym Disney wydaje się na dobrej drodze, by w końcu kupić wszystko. Poza tym nawet jeśli Moore  i Johnston odbębniają tu korporacyjny obowiązek, to przy okazji pieką na tym ogniu jeszcze jedną pieczeń.  Disnejowski ""Ralph Demolka w internecie"" podchodzi przecież do animowanego dziedzictwa wytwórni ze zdrowym dystansem. Oczywiście film podtrzymuje szereg tradycji i ""oddycha"" klasyką Disneya: od pożyczonego z ""Toy Story"" motywu antropomorfizacji cyfrowych ""zabawek"" po pastisz sceny z ""Króla Lwa"", w której Timon i Pumba filozofują o swoim miejscu w kosmosie. Ale na tym nie koniec. Wystarczy przywołać wątek disnejowskich księżniczek, które zapraszają Wandelopę do swojego grona na bazie dość upiornych kryteriów. Wychodzi na to, że flagowe bohaterki wytwórni - regularnie ciemiężone, niewygodnie wystrojone i wiecznie czekające na jakiegoś księcia - nie stanowią zbyt pozytywnego wzorca kobiecości.        Disney Niepokorna, wyszczekana Wandelopa przynosi więc zastrzyk świeżej krwi (przy okazji brawa dla dubbingującej Sarę Silverman Jolanty Fraszyńskiej oraz tłumaczy, którzy musieli oddać słowotwórczą inwencję postaci, choćby uroczy inwektyw: ""syn skarpety""). Absolutnym spełnieniem ""podwójnej strategii"" twórców jest scena musicalowa: oto bowiem świeżo mianowana na księżniczkę Wandelopa dostaje własną, obligatoryjną piosenkę. Tyle, że zamiast o jakimś ""kolorowym wietrze"" śpiewa o ""spalinach i krwi"", w scenerii ponurej sepii i ulicznych walk rodem z ""Need for Speed"" czy innego ""GTA"". Bo kto powiedział, że dziewczynki nie mogą być ""szybkie i wściekłe"", marzyć o nowych furach i ubierać się w bluzy z kapturem?   Szkoda tylko, że film nieco zbyt wiernie powiela bezkształtność internetu, brakuje mu fabularnej przejrzystości jedynki. Co więcej, twórcy w dziwny sposób naginają relację między cyfrowym a rzeczywistym światem. Wątek, w którym Ralph zostaje niespodziewanie gwiazdą wiralowych filmików, prowokuje nieco zbyt dużo niewygodnych pytań o ontologię świata przedstawionego, o możliwość interakcji między zerojedynkowymi istotkami a ludźmi. Historia Ralpha i Wandelopy działa przecież najlepiej, kiedy funkcjonuje w pewnym niedopowiedzeniu, jako metafora, jako zantropomorfizowany cyfrowy mikrokosmos stanowiący model - a nie element - naszego świata.        Disney Ale może chodzi po prostu o to, że za dużo w ""Ralphie Demolce w internecie"" anegdotek, dystrakcji, fabularnych memów i pop-upów (nawet jeśli pierwszorzędnych). W efekcie puenta wydaje się doklejona - a nie kupiona. Morał brzmi zaś jak przypis z ostatniej chwili; nie tyle wygrany, co wypowiedziany. Plus należy się jednak za niesztampowy temat wielkiej przyjaźni, która niespodziewanie staje się toksyczna, bo chce zastygnąć w jednej formie i zmienia się w więzienie. Nikogo nie zdziwi pewnie fakt, że lekiem na całe zło okaże się tu - mimo kolejnych kuksańców, jakie sprzedają mu twórcy - właśnie internet. Ale już sama wizja sieci - która nie tylko łączy, ale pozwala też nabrać zdrowego dystansu - jest całkiem niespodziewana i ciekawa. Pamiętajcie więc, że tę recenzję też przeczytaliście w internecie.    "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Vice (2018),7,"W co wierzymy? – pyta w jednej ze scen tytułowy bohater ""Vice"", Dick Cheney (Christian Bale). W odpowiedzi jego ówczesny mentor oraz zwierzchnik w Białym Domu Donald Rumsfeld (Steve Carell) wybucha jedynie szyderczym śmiechem. Niespodziewana eksplozja wesołości to bodaj najbardziej symboliczny moment w filmie Adama McKaya. Reżyser, który trzy lata temu w błyskotliwym ""Big Short"" sportretował pozbawiony moralnego kręgosłupa świat finansistów, w nowym dziele prześwietla kamerą pozbawiony moralnego kręgosłupa świat polityków. I tak jak wtedy szukał przyczyn wielkiego krachu na Wall Street, dziś pyta, skąd wziął się obecny kryzys wartości demokratycznych. Relacjonując karierę Cheneya – prawdopodobnie najbardziej wpływowego wiceprezydenta w historii USA – pokazuje negatywne przemiany, jakie zaszły w amerykańskiej klasie rządzącej na przestrzeni ostatnich dekad.       Christian Bale  Annapurna Pictures  Akcja ""Vice"" startuje w latach 60. Przyszła szara eminencja w rządzie George'a W. Busha (Sam Rockwell) marnuje czas i wątrobę, żłopiąc whisky w podrzędnych spelunach. Po tym, jak jedna z libacji kończy się zatrzymaniem przez policję, ambitna żona bohatera, Lynne (Amy Adams), stawia mu ultimatum: albo on weźmie się w garść, albo ona weźmie z nim rozwód. Dick nie każe sobie dwa razy powtarzać. Wraca na studia, zdobywa dyplom magistra nauk politycznych i zaczyna rozglądać się za pracą w Waszyngtonie. Bohater cierpi na deficyt charyzmy, nie jest również czarującym diabłem pod krawatem na miarę Franka Underwooda z ""House of Cards"". Ma jednak wystarczająco dużo uporu, szczęścia i sprytu, by wspinać się na kolejne szczeble politycznej drabiny: od skromnego stażysty po wiceprezydenta, który z tylnego siedzenia de facto kieruje Ameryką.  McKay nie kryje swojej niechęci do Cheneya. W jego mniemaniu reprezentuje on wszystko, co najgorsze we współczesnej polityce: autorytarne zapędy, populizm, zamiłowanie do ""alternatywnych faktów"", brak zasad oraz jakichkolwiek przekonań. Patriotyczno-konserwatywne frazesy to dla niego haczyk, na który można złowić naiwnych wyborców. Prezydent Bush Junior to figurant. Władza to cel sam w sobie. Bohater po cichutku zdobywa kontrolę nad kolejnymi sektorami państwa, werbując armię wiernych urzędników piastujących ważne stanowiska. Kiedy zaś 11 września 2001 roku roku dochodzi  do zamachów w Nowym Jorku, Cheney wykorzystuje tragedię, by kosztem tysięcy amerykańskich żołnierzy i milionów irackich cywilów ubić interes życia. Pech chce, że w jego otoczeniu nie ma nikogo równie łebskiego, kto zdołałby mu się przeciwstawić.       Christian Bale,  Amy Adams  Annapurna Pictures  Diagnoza, jaką stawiają twórcy ""Vice"", zaskakująca nie jest. Politycy są źli, skorumpowani i głusi na głos obywateli. Konsekwencje decyzji zapadających na szczycie ponoszą maluczcy, podczas gdy grupa trzymająca władzę pozostaje bezkarna. Siłą filmu nie jest jednak jego ciężar intelektualny, lecz złośliwy humor, ciekawa (chwilami wręcz awangardowa) strona formalna oraz świetne kreacje aktorskie. McKay sięga po chwyty podpatrzone u Gaspara Noego i Larsa von Triera, bawi się montażem, filmuje sceny z nieoczywistych punktów widzenia. Wprowadza także postać narratora, niejakiego Kurta (Jesse Plemons) – przedstawiciela klasy robotniczej, którego udział w fabule przez większość filmu pozostaje zagadką. To on, zwracając się wprost do kamery, wprowadza widza w meandry biografii Cheneya oraz kulisy jego gry o tron.  Odtwórca tytułowej roli Christian Bale ponownie przechodzi zdumiewającą  ekranową metamorfozę. Utyty, schowany pod kilogramami doskonałej charakteryzacji dosłownie roztapia się w postaci Cheneya. Co ważne, aktor widzi w swoim bohaterze nie tylko złoczyńcę, ale również człowieka: odpowiedzialnego męża, troskliwego ojca dwóch córek. Świetna jest także Adams, kolejny raz po ""Mistrzu"" wcielająca się w makiaweliczną żonę wpływowego mężczyzny. Filmowa Lynne Cheney to figura na poły tragiczna, zmuszona realizować aspiracje polityczne poprzez Dicka. W ich małżeństwie pełni tę samą rolę, którą w rządzie Busha odgrywa jej mąż. Stoi w cieniu i pociąga za sznurki. Kto wie, być może to ona jest prawdziwą ""Vice"" tej historii."
Powrót Bena (2018),7,"""Nie możesz go uratować. Ale będziesz sobie pluć w twarz, jeśli nie spróbujesz"" – te słowa słyszy w filmie ""Powrót Bena"" matka (Julia Roberts), kiedy prosi o pomoc w poszukiwaniach syna-narkomana. Są one doskonałym podsumowaniem opowieści, z jaką mamy tu do czynienia. Najnowszy film Petera Hedgesa przypomina bowiem, że nadzieja umiera ostatnia. Nie pozwala ruszyć ludziom z własnym życiem, sprawia, że pozostają w zawieszeniu, licząc na nowe otwarcie, podczas gdy w głębi duszy wiedzą, że czeka ich tylko kolejna porcja bólu i zmartwień.       Lucas Hedges  Color ForceBlack Bear Pictures         Julia Roberts  Color ForceBlack Bear Pictures Tytułowy Ben (Lucas Hedges, prywatnie syn reżysera filmu) to młody chłopak, który niespodziewanie pojawia się w domu swojej rodziny tuż przed świętami Bożego Narodzenia. Matka nie posiada się z radości. Jej marzenie o wspólnej Gwiazdce właśnie się spełniło. Ale pierwszą rzeczą, którą robi na widok syna, jest schowanie wszystkich leków oraz biżuterii. Ben jest bowiem narkomanem. I nie po raz pierwszy powraca do domu czysty, by szybko powrócić do nałogu. Kobieta jest pełna nadziei, że tym razem będzie inaczej. Widok tryskającego energią syna napawa ją optymizmem. Ale nieufność i lęk pozostają. Prowadzi to do emocjonalnej kwadratury koła. Nie jest w tym osamotniona. Ben przeżywa podobne rozterki. Z jednej strony stara się pokazać jako osoba otwarta, nastawiona pozytywnie na przyszłość. Co chwilę jednak rozpłaszcza go rzeczywistość – pokusami, nieufnością bliskich, przypomnieniem tragicznych wydarzeń z przeszłości.  Reżyser stopniowo odsłania przed widzami historię bohaterów. I jest to opowieść boleśnie znajoma dla każdego, kto osobiście spotkał się z problemem uzależnienia. Mamy więc błędne koło odwyków i powrotu do nałogu. Mroczne opowieści o śmierci, o upodleniu i desperackim głodzie. Są tu sceny absolutnej bezinteresownej miłości oraz niezgłębione pokłady emocjonalnej manipulacji, w której najważniejszym orężem staje się prawda. Są chwile, w których będziemy się zastanawiać, czy bohaterowie wciąż odczuwają nadzieję, czy też może już umarła, a oni jedynie ją symulują.       Julia Roberts,  Lucas Hedges  Color ForceBlack Bear Pictures Wszystko to zostało zaprezentowane przy użyciu standardowego zestawu scen rodzajowych, z czego jednak Peter Hedges zdawał sobie sprawę. Nie skupiał więc na nich swojej uwagi, nie stosował dodatkowych sztuczek intensyfikujących reakcję emocjonalną widzów. Poszczególne elementy fabularne pełnią w filmie funkcje służebne w stosunku do tego, co stanowi istotę dzieła Hedgesa – relacji matki i syna oraz aktorskich popisów Julii Roberts i Lucasa Hedgesa.  Ta strategia opłaciła się. ""Powrót Bena"" warto obejrzeć przede wszystkim dla pary odtwórców głównych ról. Roberts na dużym ekranie nie była tak dobra od lat. Perfekcyjnie oddaje różne aspekty matczynej miłości: zarówno ufność i wiarę w lepsze jutro, jak również stalową bezwzględność, surowość i determinację w bronieniu syna przed całkiem realnym zagrożeniem. Jest przekonująca w każdej scenie. Dzięki niej fabularne kalki zmieniają się w głęboko emocjonalne doświadczenie. Z kolei młody Hedges po tym, jak za sprawą ""Manchester by the Sea"" stał się jedną ze wschodzących amerykańskich gwiazd kina, udowadnia, że tytuł ten mu się w pełni należy. Jako Ben nie popada w skrajności, doskonale pokazując zarówno jego diaboliczną naturę manipulatora, jak i bezradność chłopca próbującego ze wszystkich sił utrzymać się na powierzchni w czasie szalejącego sztormu. Nie jest przy tym ani zbyt cukierkowy, ani komiksowo przejaskrawiony. Co mu się chwali tym bardziej, że grał tę niełatwą postać pod bacznym okiem własnego ojca.  ""Powrót Bena"" jest więc doskonałym przykładem na solidną filmową robotę. Scenariuszowe oczywistości równoważone są mocnymi kreacjami aktorskimi, a wszystkie elementy składają się na dzieło wiarygodne i wciągające.   "
Zabawa zabawa (2018),6,"Jak pamiętamy z nauk Jerzego Pilcha, nie ma żadnej filozofii picia, jest tylko technika. Spadające na dno bohaterki filmu Kingi Dębskiej nie są więc ani poetkami, które wpisują swój alkoholizm w narrację większą niż życie, ani figurami w rozprawce o naszym narodowym rytuale, ani nawet męczennicami, które piją, by zapomnieć o patriarchalnej opresji. To kobiety, które mijamy na ulicy, u których leczymy niestrawność i które stoją w naszym narożniku w trakcie rozwodów.  Kobiety, o których zwykle nie słyszymy – o ile pod wpływem alkoholu nie zapracują sobie na niesławę.           Agata Kulesza  Robert Jaworski         Dorota Kolak  Robert Jaworski         Maria Dębska  Robert Jaworski Dorota (Agata Kulesza) pije szampana. Jest wziętą prokuratorką, poznajemy ją na kolacji, która zamienia się w pijacki rajd po Warszawie spuentowany kraksą w przejściu podziemnym. Teresa (Dorota Kolak) woli wódkę. To wybitna lekarka. Tuż po odebraniu prestiżowej nagrody zaszywa się w barze, do którego pasuje chyba każdy cytat z Bukowskiego i każda scena z Barei. Najmłodsza Magda (Maria Dębska) wybiera białe wino. Kiedy nie pracuje, studiuje, ale teraz akurat dogorywa na imprezie, gdzie czai się już na nią wielki zły wilk. Wszystkie będą miały kiepski wieczór i jeszcze gorszy poranek, a jednak reżyserka nie robi z ich cierpienia pornografii. Pokazuje tylko, że nie ma takiego statusu socjalno-bytowego, który impregnowałoby na alkoholizm.  Jak nietrudno się domyślić, podobne fabularne rozdanie zamienia niektóre partie utworu w ciężkostrawną przestrogę. Jej absurdalnym wyrazem jest podniesiony z ulicy wątek kobiety, która zwiedziła samochodem warszawskie podziemia – tutaj ma twarz Agaty Kuleszy, męża z poselskim immunitetem i życie wykrojone z satyry na nowobogackich. I choć twórczyni ""Moich córek krów"" publicystką jest raczej niespełnioną, a swoją krytyką wyważa otwarte drzwi, to w sercu filmowej historii kryje się coś jeszcze, mianowicie solidarność z ludźmi na życiowym zakręcie. Sposób, w jaki Dębska przygląda się bohaterkom, wciąż czyni z niej jedną z najwrażliwszych polskich autorek. Nie ma tu ani efektownego ironizowania, ani połajanki z moralnej stratosfery. Reżyserka nie przegina też w drugą stronę i nie czyni z alkoholiczek ofiar wielowiekowej tradycji. Zadowala się empatią, dla której znalazła ekwiwalent w filmowym języku.       Maria Dębska,  Dorota Landowska,  Przemysław Bluszcz,  Bartosz Żukowski  Robert Jaworski Utrzymanie podobnej równowagi to trudne zadanie, lecz każdy element filmu – od kadrowania przez prowadzenie aktorek po dialogi – na nią pracuje. Tercet Kulesza-Dębska-Kolak przekonująco odtwarza pozbawione głębszej filozofii ""techniki"" picia oraz różne stadia alkoholowego upojenia. Z kolei dzięki bezpretensjonalnej optyce reżyserki, nawet klamrowa scena rodzinnego obiadu, który zamienia się w festiwal resentymentów, nie sprawia wrażenia kliszy. I jeśli coś kładzie się cieniem na jej strategii, jest to właśnie aura filmu potrzebnego, filmu na społeczne zamówienie – tylko o wódce, upadku i wyciąganiu się za uszy z bagna, w przedziwny sposób pozbawionego oddechu oraz szerszej przestrzeni społecznej i kulturowej. Zafiksowanego na skutkach, a nie na przyczynach. Rozpoczynającego się i kończącego brzdękiem kieliszków."
Władca Paryża (2018),6,"Życiorys Eugène-Françoisa Vidocqa (1775-1857) to materiał na cykl filmów albo serial z kilkoma sezonami i spin-offem. Legendarny francuski awanturnik po raz pierwszy wylądował w więzieniu w wieku 13 lat. W przerwach między kolejnymi odsiadkami walczył w wojnie francusko-holenderskiej, wygrał niezliczoną ilość pojedynków szermierskich, kradł, oszukiwał i uwodził kobiety. Ostatecznie przeszedł na jasną stronę Mocy, stając się współpracownikiem policji rozpracowującym pod przykrywką paryski półświatek. W dowód zasług otrzymał ułaskawienie i stanowisko szefa stołecznego wydziału kryminalnego. Nawrócony przestępca szybko porzucił budżetówkę i otworzył własny biznes – pierwszą na świecie agencję detektywistyczną. Gdy zmarł, w kolejce po spadek ustawiło się 11 kochanek.       Vincent Cassel  Canal+France TélévisionsRégion Ile-de-France120 FilmsFrance 2 CinémaCiné+France 3 CinémaMandarin FilmsScope PicturesActes ProletariensGaumontCentre National de la Cinématographie (CNC) Najbardziej znany do tej pory film o Vidocqu to oczywiście ten z Gerardem Depardieu w roli głównej – skąpany w komputerowych efektach, zaskakujący eksperymentalną formą dreszczowiec fantasy z 2001 roku. Na jego tle ""Władca Paryża"" jawi się jako utwór o wiele bardziej tradycyjny zarówno pod względem fabuły, jak i realizacji. Tam mieliśmy steampunk, giallo i nadprzyrodzonego zabójcę w lustrzanej masce. Tu oglądamy rozgrywający się w epoce napoleońskiej western, w którym główny bohater i jego ""brygada bezpieczeństwa"" walczą z toczącym Paryż rakiem przestępczości. Tam był wizualny eksces, tu – realistyczny, obfitujący w brutalne detale portret XIX-wiecznego miasta grzechu. Reżyser Jean-François Richet, w którego portfolio znajdziemy m.in. remake ""Ataku na posterunek 13"" oraz biografię kultowego gangstera Jacques'a Mesrine'a (""Wróg publiczny numer jeden""), w zaproponowanej konwencji czuje się jak ryba w wodzie. I choć jego dziełu daleko do ideału, miłośnicy staroszkolnego kina sensacyjnego znajdą w nim coś dla siebie.  Grany przez posępnego Vincenta Cassela bohater to postać żywcem wyjęta z egzystencjalnego kryminału Jeana-Pierre'a Melville'a (""W kręgu zła"", ""Samuraj""). Samotny wilk i outsider czujący się równie obco wśród typów spod ciemnej gwiazdy, co w towarzystwie paryskiej socjety. W oczach pierwszych jest zdrajcą, drudzy traktują go jak użyteczną marionetkę. Wyrzutkami są także współpracownicy Vidocqa: śliczna prostytutka Annette, dawny kompan spod celi oraz ograbieni z majątku w wyniku Wielkiej Rewolucji książę i jego syn. Krwawy przewrót przeorganizował francuską drabinę społeczną, stając się trampoliną dla wielu zawrotnych i niespodziewanych karier. Prócz naszego detektywa beneficjentką nowych porządków stała się także baronowa de Giverny (dobra Olga Kurylenko) –uwodzicielska intrygantka z niejasną przeszłością, mająca na liście znajomych zarówno mężów stanu, jak i bossa gangu.       James Thiérrée  Canal+France TélévisionsRégion Ile-de-France120 FilmsFrance 2 CinémaCiné+France 3 CinémaMandarin FilmsScope PicturesActes ProletariensGaumontCentre National de la Cinématographie (CNC) Połączenie kryminalnej intrygi z fascynującym tłem polityczno-społecznym mogło zaowocować czymś naprawdę wielkim. ""Władca Paryża"" zbyt często wydaje się jednak filmem niedociśniętym, niewystarczająco angażującym, z kilkoma wątkami domagającymi się rozwinięcia i pogłębienia. Na więcej czasu ekranowego zasłużyli sponiewierani przez los, walczący o godność członkowie świty Vidocqa, a także czarne charaktery – król półświatka Maillard (Denis Lavant) oraz obdarzony upiornym uśmiechem pretendent do przestępczego tronu Nathanaël (August Diehl). Intrygującą postacią wydaje się także Dubillard (Denis Ménochet) – zazdrosny o sukcesy bohatera policjant z wojenną przeszłością.  Najwięcej frajdy dostarczają sceny, w których bohaterowie zamieniają siłę argumentów na argument siły i ruszają do akcji. Świetny jest zwłaszcza finałowy taniec z pistoletami i szablami będący ewidentnym hołdem dla twórczości Sama Peckinpaha. To także scena esencjonalna dla całego filmu – opowieści o zmęczonych twardzielach, sprawiedliwej zemście i szorstkich sojuszach w imię zasad. Brzmi znajomo? W Polsce taki film mógłby nakręcić Władysław Pasikowski."
Sekretny świat kotów (2018),4,"Żeby nie było: ""Sekretny świat kotów"" nie jest sequelem, prequelem, spin-offem, ani niczym w jakikolwiek sposób związanym z wyprodukowaną przez amerykańskie studio Illumination Entertainment animacją ""Sekretne życie zwierzaków domowych"". Plakat może kogoś zmylić, intryga może komuś coś przypomnieć, ale oryginalny tytuł – ""Mao Yu Tao Hua Yuan"" – raczej nie pozostawia wątpliwości. Dzień jak co dzień w biznesie filmów dla najmłodszych: dopiero co mieliśmy w kinach malezyjskiego bliźniaka ""Aut"" (""Klakson i spółka""), pora na chińskie ""Sekretne życie…"".           Żeby nie było: film studia Illumination też robił widzów w konia. Zwiastun i tytuł obiecywały coś więcej niż piątą wodę po ""Toy Story"", a jednak inwencja twórców kończyła się na tym, by zabawki podmienić na zwierzęta. Z ""Sekretnym światem kotów"" jest jeszcze gorzej; to jedynie kopia kopii, choć – żeby skomplikować sprawę – fabularnie bliżej stąd do innego amerykańskiego hitu, ""Gdzie jest Nemo?"". Zabawki, ryby czy koty, mniejsza o to, schemat pozostaje z grubsza ten sam. Tym razem udomowiony kot imieniem Kocyk musi ruszyć śladem swojego synka Oskara, który – karmiony przez tatę bajkami o kocim raju – ucieka z domu.   Żeby nie było: chiński rodowód filmu nie oznacza tu ""chińszczyzny"" rozumianej potocznie jako ""taniocha"", ""podróbka"". Kto ma w pamięci chińskie potworki w rodzaju ""Dzielnej syrenki i Piratów z Kraboidów"", tego uspokajam: ""Sekretny świat kotów"" trzyma poziom realizacyjny. Grafika 3D nie przypomina gry komputerowej z połowy lat 90. Nawet papierek lakmusowy porządnego CGI – czyli futro – zdaje egzamin. Ktoś może mieć zarzuty do projektów postaci (ja na przykład mam: zbyt wielu bohaterów wygląda tu albo antypatycznie albo niespełna rozumu). Ale to kwestia gustu. Ważne, że świat przedstawiony jest wiarygodny, a animacja – płynna; są nawet dodające dynamiki skomplikowane długie ujęcia. Bez szału, ale ogląda się.                          Żeby nie było: przesłanie też niby ma sens. ""Sekretny świat kotów"" to opowieść o ojcu, który musi dojrzeć do tego, by wypuścić swoje dziecko w świat. Zrozumieć, że nie da się wychowywać potomstwa w zamknięciu, wśród czterech ścian, w ""bezpiecznej"" izolacji przed wszystkim, co na zewnątrz. Wszystko pięknie, choć dziwi trochę finał, w którym twórcy zamiast bajkowego kompromisu proponują kompromis cokolwiek hardkorowy. Ale może to kwestia różnicy kulturowej: amerykańska animacja skończyłaby się morałem o potrzebie bycia razem mimo wszystko, tutaj uczymy się o konieczności bycia razem, ale… osobno. Większym zgrzytem są jednak cudaczne zabiegi narracyjne, na przykład otwierająca film retrospekcja, odtworzona jakby na przyspieszeniu, za szybko przeskakująca nad kluczowy fabularnymi faktami. W ogóle zbyt łatwo przechodzi się tu od rzeczy błahych do poważnych, od memów z kotkami i słodkich gagów do horroru i depresji. Dość powiedzieć, że czarnym charakterem jest zniesławiony artysta, tworzący upiorne szklane rzeźby z odlewów żywych zwierząt (!). Albo że traumatyczne wspomnienie Kocyka opowiedziane jest tu w serii fotograficznych stopklatek, czyli w filmowym skrócie oznaczającym ""dobrą zabawę"". Efekt mrozi krew w żyłach: tu sweet focia kota, w którego ktoś rzuca cegłówką, tam sweet focia kota na granicy zamarznięcia.    Żeby nie było: pięciolatek zapewne przegapi tego rodzaju niuanse i wyjdzie z kina zadowolony. W każdym razie dzieci zgromadzone na moim seansie wydawały się zaciekawione (inaczej niż kiedyś na przykład na ""WALL-E'em"", który jest przecież arcydziełem, tyle że chyba raczej dla dorosłych). Ale to nie pięciolatki będą czytały tę recenzję. Napiszę więc tak: jeśli rodzicowi wystarczy, że zabiera pociechę na seans dwugodzinnego audiowizualnego znieczulenia, takiej kocimiętki dla małych kinomanów – ""Sekretny świat kotów"" zda egzamin. Na dobry film zapraszam do innej sali."
Bumblebee (2018),7,"Mój wewnętrzny dzieciak trzymał mnie przy franczyzie ""Transformersów"" do roku 2011, kiedy to po seansie ""Transformers 3"" wyszedłem z kina, kuśtykając i dziękując opatrzności za łaskę przetrwania 157-minutowego bryzgu chłopackiej wyobraźni Michaela Baya. Czułem się skopany na miazgę i nie miałem zamiaru rychło ponawiać wizyty w tym uniwersum (tym bardziej że wizualne poletko igrzysk robo-gigantów zagospodarował niewiele później Guillermo del Toro wspaniałym ""Pacific Rim"").       Hailee Steinfeld  Paramount Pictures  Mimo to po obejrzeniu trailera ""Bumblebee"" wiedziałem, że chcę ten film zobaczyć – nie tylko dlatego, że z miejsca wyczułem ejtisową nostalgię, na którą rzucam się odruchowo: od ""Super 8"" po ""Stranger Things"". Ożywiłem się głównie dlatego, że tytułowy bohater od razu wydał mi się czymś więcej, niż tylko maszyną do efektownej rozwałki.    Bumblebee wyróżnia się bowiem nie tylko trzmielim, czarno-żółtym ubarwieniem, ale przede wszystkim spojrzeniem wielkich, szafirowo niebieskich oczu, których lekko trójkątna oprawa układa się w wyraz bezradności i ciepła. Kiedy (niższy od innych transformersów) Bumblebee walczy – a walczyć potrafi, jak na krępego byczka przystało – jego oczy ochraniają wysuwane gogle o fakturze plastra miodu. Ilekroć gogle znikają, spogląda na nas już nie osiedlowy zakapior, a podwórkowy wrażliwiec.       Hailee Steinfeld  Paramount Pictures   ""Bumblebee"" wyreżyserował Travis Knight, po którego ""Kubo i dwóch strunach"" długo musiałem zbierać szczękę z wykładziny multipleksu – tyle było tam piękna. I nawet jeśli drugi pełny metraż w karierze reżysera okazuje się trochę słabszy (i dużo bardziej konwencjonalny), to jest tu wystarczająco dużo narracyjnej i wizualnej energii, by przykryć mankamenty. Ta opowieść o przyjaźni zmagającej się z żałobą po ojcu nastolatki imieniem Charlie (Hailee Steinfeld), której kompanem staje się cierpiący na amnezję rebeliant Bumblebee – ścigany z Cybertronu na Ziemię przez Deceptikonów, wchodzących w chwilowy sojusz z zimnowojenną paranoją amerykańską – jest udaną fuzją ""E.T."", ""Gier wojennych"" i ""Bardzo Fajnego Giganta"", z pokaźnym arsenałem muzycznych hitów komentujących akcję. Bumblebee uczy się komunikacji za pomocą urywków popularnych piosenek – podobnie, jak niegdyś John Merrick z ""Człowieka słonia"" czynił z wyimkami z Biblii i Szekspira – i cały film sprawia wrażenie cytatowej mozaiki (której rozszyfrowywanie będzie frajdą dla rodziców płacących za bilety swych pociech).  Osadzenie akcji w roku 1987 sprawia, że Bumblebee wkracza w reaganowską Amerykę trochę na prawach Kaspara Hausera (dzikiego dziecka, nietkniętego ludzką kulturą i uczącego się dopiero jej kodów), a trochę – kontrkulturowego proroka, przywracającego wypartą pamięć buntu lat sześćdziesiątych. Bohater nie tylko zmienia się w Volkswagena ""Beetle"" – kultowy samochód hippisów, zaanektowany następnie przez wytwórnię Disneya do serii filmów o ""garbusku"" Herbiem (1968-2005) – ale nawet dokonuje rozwałki sporego domostwa niższej klasy średniej, pełnego gadżetów ułatwiających konsumpcję (od mikrofalówki po sterowany zegarem ekspres do kawy). W filmie zawarta jest wyraźna krytyka lat osiemdziesiątych jako triumfu konsumpcyjnej kultury patriarchalnej, wcielonej przez konformistyczną rodzinę głównej bohaterki, hołubiącej synka jako przyszłego dziedzica i zgodnie wpatrzoną w odcinek ""ALF-a"": popularnego sitcomu, którym inteligentna i niezależna Charlie (zasłuchana z kolei w Tears for Fears i The Smiths) nie jest zainteresowana. Oczywiście kwestia tego, na ile damy się przekonać krytyce konsumpcjonizmu wyreżyserowanej przez syna założyciela marki Nike, pozostaje otwarta.       Jorge Lendeborg Jr.,  Hailee Steinfeld  Paramount Pictures   Jak zawsze w przypadku skrojonej pod wielomilionową widownię popkultury, warto być wyczulonym na jej ideologiczne modelowanie – tutaj obecne w niemal całkowitej deseksualizacji postaci, stanowiącej nerwową reakcję Hollywoodu na niepokoje epoki #metoo. Nawet umizgi ciemnoskórego sąsiada imieniem Memo (Jorge Lendeborg Jr.) zostają zniwelowane do neurotycznego minimum, a Bumblebee nigdy nie staje się wobec Charlie samczym krewniakiem zakochanego King Konga. Zamiast tego pozostaje muskularnym niemowlęciem wymagającym opieki (dzięki czemu umiejętności Charlie jako mechanika samochodowego – stereotypowo ""męskie"" – nagle okazują się gotowym arsenałem gestów macierzyńskich, tyle że skupionych na mechanicznym bobasie wielkości dwudziestu zawodników MMA). W zgodzie z afirmatywnym duchem polityki tożsamościowej, Charlie jest silną młodą kobietą, mającą stanowić emancypacyjną inspirację dla widowni żeńskiej – dla przyjemności której pięknie umięśniony Lendeborg zdejmuje nawet koszulę (i to na dobrych pięć minut samochodowej przejażdżki, w ramach dowcipnego odwrócenia schematu). Nie jest też przypadkiem, że jedynym rozwalonym dla czystej frajdy homo sapiens jest w ""Bumblebee"" biały, mieszkający w przyczepie redneck (przedstawiciel tzw. white trash i tym samym, implicytnie, wyborca Trumpa), którego śmierć z ręki Deceptkonów potraktowana jest jako wizualny żart (""Fajnie się rozbryzguje!"").  ""Bumblebee"" to bardzo dobry film o dzielnej i mądrej dziewczynie, walecznym choć zagubionym robocie i o tym, że wszyscy tęsknimy do popkultury lat osiemdziesiątych, której upraszczająca świat naiwność musi w naszej epoce niepewności smakować jak najsłodszy miód. I może nie jest przypadkiem, że Bumblebee przylatuje do nas właśnie teraz, kiedy prawdziwe pszczoły i trzmiele masowo wymierają – o czym na czas seansu filmu Knighta najlepiej jest błogo zapomnieć."
Sergio i Siergiej (2017),3,"Republika Kuby jako steam-punkowy rozbitek na oceanie modernizującego się świata? Jestem bardzo na tak. Jeszcze do niedawna najstarszy – obok Korei Północnej – zamknięty na głucho bunkier, karaibska wyspa zachowała surrealistyczny bałagan starych cadillaków i glamour magnetofonów szpulowych. Stałe niedobory towarów nie są oczywiście dobrym materiałem na romantyczną gawędę, raczej zarzewiem katastrofy humanitarnej, trudno natomiast odmówić takiej Hawanie wielkiego potencjału kinowego. Jeśli dodamy do tego – jak w ""Sergio i Siergieju"" – loty w kosmos oraz dramatyczną sytuację polityczną (rok 1991, rozpad ZSRR, pogłębiająca się izolacja międzynarodowa Kuby i kryzys gospodarczy), mogą nam wyjść albo czary, albo mocno wczorajsze mary.        Ailín de la Caridad Rodriguez,  Tomás Cao  MediaproRTV ComercialInstituto Cubano del Arte e Industrias Cinematográficos (ICAIC) Film Ernesta Daranasa uprzedza niestety wszystkie interpretacje i od samego początku obudowuje się asekurancką panierką z realizmu magicznego. Świat jest tutaj miły i zwyczajny, Hawana, chociaż z kamienic odchodzi tynk i sypią się gzymsy, przypomina tort weselny z cukierni w Baden-Baden, a bohaterowie zamieszkują duże, jasne i ładnie urządzone mieszkania. Panuje głód i siermięga, tyle że po ludzkich ciałach zupełnie tego nie widać, jakby ktoś pokolorował je razem z trawą, niebem i paznokciami kubańskich emerytek. I w tej telenowelowej ""zwyczajności"" – jak podpowiada nam kobiecy głos z offu – mają się wydarzyć rzeczy nadzwyczajne. Sergio – samotny ojciec i wykładowca filozofii marksistowskiej – po godzinach zasiada w kuchni i nawiązuje łączność radiową z resztą świata. Łamie państwowy monopol na informacje, bo uważa się za kosmopolityczną osobowość niesprawiedliwie zamkniętą w dogorywającym wraku historii. Zna języki, pogada po angielsku z radioamatorem Peterem (znany z ""Hellboya"" Ron Perlman), miłośnikiem teorii spiskowych z USA, żeby już za chwilę przerzucić się na płynny rosyjski i podyskutować z radzieckim kosmonautą uwięzionym na stacji Mir. Federacja Rosyjska zaskoczyła Siergieja na orbicie, a nowy rząd ma na głowie sprawy zdecydowanie pilniejsze niż ratowanie reliktu komunizmu dryfującego setki kilometrów ponad moskiewskimi chodnikami. Czy sympatyczny tawarisz z wyspy jak wulkan gorącej będzie potrafił ukoić melancholię człowieka zatrzaśniętego – podobnie jak on sam – między starym a nowym światem?       Héctor Noas  MediaproRTV ComercialInstituto Cubano del Arte e Industrias Cinematográficos (ICAIC) Sergio przekracza więc nie tylko granice państw i epok, ale także granice stratosfery. Bohatera dzień i noc inwigilują jakieś karykaturalne reżimowe figury: człowiek o twarzy Antoniego Macierewicza szuka haków, wścieka się na modłę Louisa de Funèsa i włazi do mieszkania dokładnie w momencie, kiedy pędzi się tam nielegalny bimber. Jest śmiesznie, prawie slapstickowo, zaraz facet odleci jak balon, a niemożliwie słodka córeczka Sergio wyskoczy zza winkla z kubkiem mleka. Tyle że satyra polityczna – a ""Sergio i Siergiej"" chce być satyrą ponad wszystko – dzięki tym ""podłóż-nogę"" gagom nabiera kwaśnego posmaku kabaretonu. Jak człowiek, który Kubę zna wyłącznie z mediów, ma się przejąć reżimem tak fajtłapowatym i przerysowanym, że aż chciałoby się go przytulić i powiedzieć, że jutro wszystko się ułoży? Jeśli negatywni są śmieszni i ilustrowani komediową muzyczką a la ""Różowa pantera"", to pozytywni mają zawsze szerokie uśmiechy (Sergio), tubalne i rozmarzone głosy (Siergiej) oraz ładne ciuchy i miłe twarze (studenci Sergio z hawańskiej ASP). Świat przedstawiony trąci niewyszukaną sztucznością – zabawą z konwencją, ale wyjątkowo tanią – z kolei niepodomykane wątki i słowolejstwo (opowiem o wszystkim, a co!) wprowadzają najzwyklejszy w świecie chaos. Po co tyle miejsca poświęcać perypetiom Sergia na uczelni i jego dysputom z niepokorną studentką Paulą, skoro jedyny wniosek, jaki z tego płynie, to proste wskazanie na nonkonformizm jako wartość społeczną? Gdzie znikają wszystkie te sygnalizowane w filmie ekonomiczne problemy, głód, bimber z kuchni, babcine nielegalne cygara, brak perspektyw, tratwy z uciekinierami?   Można oczywiście zrzucić uproszczenia i koloryzowanie na karby dziecięcej perspektywy – to córka Sergia prowadzi wspomnianą narrację z offu i opowiada nam swoją historię tak, jak ją zapamiętała jako mała dziewczynka (""Było biednie, ale cudownie""). Problem w tym, że nawet jeśli przyjmiemy poprawkę na dziecięcość, wciąż nie wiadomo, dla kogo ten film miałby być frajdą. Obserwacje społeczno-polityczne są zbyt efemeryczne, żeby dało się czerpać przyjemność z ich obśmiewania i kontestowania. Nieładne animacje komputerowe stacji kosmicznej – zrozumiale słabe ze względu na mikry budżet – przekreślają udział w sztafecie artystycznego science fiction. Dla dzieci będzie to natomiast kawałek zbyt nudny i za bardzo wyszukany. Mamy zatem do czynienia ze sztandarowym przykładem dzieła, które miało być JAKIEŚ przez mocno nadmuchane ""J"", a wyszło jak zwykle, czyli w ogóle nie wyszło. No i po co się było tak męczyć, tawarisze z kamerą?"
Mój piękny syn (2018),6,"Choć na zakończenie filmu Feliksa Van Groeningena prezentowane są ponuro brzmiące dane dotyczące skali narkomanii w Stanach Zjednoczonych, to sam ""Mój piękny syn"" filmem ponurym nie jest. Choć podstawę scenariusza stanowią doświadczenia prawdziwych osób, to obrazowi brakuje indywidualnego podejścia do prezentowanych problemów. Choć uzależnienie od narkotyków jest zjawiskiem niezwykle skomplikowanym, to na ekranie zobaczymy jedynie drobny wycinek, spreparowany w taki sposób, by nie zszokować ludzi o słabych sercach.       Timothée Chalamet  Amazon Studios         Steve Carell  Amazon Studios Głównymi bohaterami filmu Van Groeningena są David Sheff (Steve Carell) i Nic Sheff (Timothée Chalamet). Ten pierwszy jest dziennikarzem pisującym artykuły do najważniejszych magazynów amerykańskich. Nic to jego dorastający syn, z którym David ma bardzo dobrą i bliską relację. W każdym razie tak mu się wydaje. Prawda jest jednak inna: przez lata był ślepy na to, co działo się z jego ukochanym dzieckiem. Dopiero kiedy chłopak zaczął tracić kontrolę nad nałogiem, David poznał przerażające fakty dotyczące uzależnienia syna od najgroźniejszych narkotyków. Tak rozpoczyna się podróż pełna wzlotów i upadków, rozczarowań i desperackiego trzymania się nadziei.  ""Mój piękny syn"" nie opowiada o narkomanii w sposób, jakiego moglibyśmy się spodziewać. Destrukcja psychiczna i fizyczna Nica jest ledwo zasugerowana. Niewiele pojawia się w filmie scen, w których możemy zobaczyć narkomana na dnie, balansującego na granicy życia i śmierci, decydującego się na działania sprzeczne z tym, jak chce siebie widzieć. Reżyser z całkowitą premedytacją nie epatuje nihilistyczną grozą. Van Groeningen skupia się niemal wyłącznie na miłości ojca do syna, pokazując siłę, ale też marność tego uczucia. Filmowy David jest przekonany, że był dobrym ojcem. W często pojawiających się retrospekcjach widzimy tylko idylliczne pocztówki z czasów, gdy Nic był dzieckiem skąpanym w promieniach ojcowskiej bezwarunkowej miłości. Tyle tylko że uczucie Davida uczyniło go ślepym na rzeczywistego syna, zastępując go wyidealizowanym obrazem. Jego bezwarunkowa miłość w swej totalności, zamiast stać się dla chłopca gwarantem poczucia bezpieczeństwa, tłamsi go, każe mu się mierzyć ze standardami bliskości i troski, zbyt wysokimi, by dorastające dziecko mogło im sprostać. Zwłaszcza w sytuacji, kiedy pojawia się pragnienie bycia niezależnym, co w tak bliskiej relacji prowadzi do poczucia winy, z którym trzeba sobie jakoś poradzić.       Timothée Chalamet,  Steve Carell  Amazon Studios Jednak pocztówkowość filmu nie sprowadza się wyłącznie do idealizowania przeszłości przez ojca. Także walka Davida o wyrwanie ze szponów nałogu pokazana jest w sposób, który można określić jedynie – przy całej nieadekwatności tego słowa do prezentowanej sytuacji – jako ładny. ""Mój piękny syn"" jest skrojony pod potrzeby szerokiej widowni, która chce skonfrontować się z trudnym tematem, ale nie jest gotowa zaakceptować prawdy w całej jej surowości i brutalności. Stąd uwaga reżysera skupiła się nie tyle na wydarzeniach z życia Davida i Nica, co na samych aktorskich kreacjach. Van Groeningen miał w tym zakresie szczęście. Zarówno Carell, jak i Chalamet nie rozczarowują. Ich postacie są pełne intensywności, bogate emocjonalnie, prezentujące całe spektrum doświadczeń, z jakimi mają do czynienia osoby znajdujące się w podobnych sytuacjach. Zdjęcia, montaż, muzyka – reżyser wszystkie elementy filmu podporządkował temu, by aktorzy wypadli jak najkorzystniej i aby ich kreacje maksymalnie oddziaływały na uczucia widzów. I to się udało. ""Mój piękny syn"" zapewni wiele wzruszeń i zachwytów nad grą aktorów.  Jeśli jednak ktoś liczy na pogłębiony obraz narkomanii, ten musi przygotować się na rozczarowanie. ""Mój piękny syn"" to kurs życia dla początkujących. "
Pech to nie grzech (2018),3,"Ryszard Zatorski powraca! A za nim, tradycyjnie, kroczy chaos. Po całkiem niezłych dla rodzimej komedii romantycznej dwunastu miesiącach, nowej ""Planecie Singli"" oraz przyzwoitym ""Podatku od miłości"" znów lądujemy w egzotycznej Polsce klasy S – w miejsach, które nie istnieją, wśród ludzi, których nie znamy, w rzeczywistości sponsorowanej przez firmy wędliniarskie i skleconej naprędce w magazynach Ikei. Pech to nie grzech. Lenistwo – jak najbardziej.       Maria Dębska  Figaro FilmKatarzyna Kubiak Przewodnikiem po tej magicznej krainie jest tym razem Natalia (Maria Dębska) – prężna harpia biznesu w modnym berecie i z wiecznie złamanym serduszkiem. Natalia nie ma szczęścia do facetów, co przy jej nieprzecięnej urodzie, szałowym charakterze, wielkim mieszkaniu i dobrej pracy jest przecież oczywiste. Na szczęście w sukurs idą scenarzyści i ustawiają dziewczynę w centrum miłosnej intrygii – oto jej przyjaciel i współpracownik Piotr (Mikołaj Roznerski) zakłada się ze swoją rozszczebiotaną narzeczoną (Barbara Kurdej-Szatan) o to, że przez kolejne miesiące życie uczuciowe Natalii ani drgnie. Ta ostatnia z kolei postanawia zagrać mu na nosie i rzuca się w ramiona żołnierza wielkiej firmy komputerowej (Krzysztof Czeczot). Galimatias, że ho ho, boki zrywać.  Ilość wyeksploatowanych gatunkowych klisz, którymi żongluje Zatorski, idzie w miliony. Ja rozumiem, że komedia romantyczna to kino rytuału, ergo – jednym z jej podstawowych zadań jest spełnianie naszych oczekiwań względem konwencji. Nic jednak nie usprawiedliwia kolejnego filmu, w którym Warszawa składa się z pięciu ulic i wygląda jak z turystycznego folderu, każdy przechodzień jest piękniejszą wersją siebie, a ludzie są pozbawieni jakichkolwiek śladów życia wewnętrznego. Zewnętrznego zresztą też, gdyż wszystkie te ""luzackie"" biurowe sytuacje, brancze, zwierzenia przy winie i domowe nasiadówki wyglądają przecież, jakby ktoś je ściągnął ze stocku. Na płaszczyźnie stylistycznej zgrywa się to całkiem nieźle z rozdętym do granic przyzwoitości lokowaniem produktów. Jeśli po świętach wciąż nie wiecie, jakie parówy ugotować na śniadanie i na punkcie jakiej karmy oszaleje  Wasz pies, film Zatorskiego przyniesie satysfakcjonującą odpowiedź. Lepszy rydz niż nic.       Mikołaj Roznerski  Figaro FilmKatarzyna Kubiak         Mikołaj Roznerski,  Maria Dębska,  Barbara Kurdej-Szatan  Figaro FilmKatarzyna Kubiak         Mikołaj Roznerski,  Maria Dębska,  Barbara Kurdej-Szatan  Figaro FilmTomasz Paczkowski Temperatura uczuć pomiędzy bohaterami jest minusowa, humor zwietrzały, a dialogi  – zarówno od strony literackiej, jak i pracy z aktorami – to istna dolina niesamowitości. Jako że Roznerski i Kurdej-Szatan dołożyli wszelkich starań, żeby przesunąć Tomasza Karolaka do aktorskiej ekstraklasy, sceny z udziałem tego ostatniego wydają się ożywczymi interludiami – możecie odsapnąć i na parę chwil zsunąć dłoń z czoła. Nieźle radzi sobie również Maria Dębska w roli Natalii, ma naturalny wdzięk i charyzmę, które pozwalają jej ominąć większość pułapek tekstu. O tym, jak trudne jest to zadanie, dowiadujemy się już w prologu, gdy Zatorski wkracza odważnie z kamerą do firmy gamingowej i zaczyna szkicować ""portret millenialsów"".  Reszta jest westchnieniem. Ilekroć atomy zaczynają się o siebie ocierać, a polska komedia romantyczna pokazuje inne oblicze, musi pojawić się ktoś, kto przeciągnie linę w drugą stronę. Nie dawajmy się. To naprawdę fajny i szlachetny gatunek, który – zwłaszcza w Polsce – zasłużył na więcej."
Oni (2018),8,"""Oni"" to słowo być może najlepiej opisujące współczesną politykę. ""Oni"" – elita, specjalna kasta, pijący latte hispterzy, brukselscy biurokraci – i ""my"" – zwykli, ciężko pracujący ludzie. Ten podział artykułuje się dziś na całym świecie w różnych formach, w poprzek tradycyjnych podziałów na prawicę i lewicę. W swoim najnowszym filmie Paolo Sorrentino stara się go trochę sproblematyzować. ""Oni"" to luźna fantazja utkana wokół postaci włoskiego przedsiębiorcy i polityka Silvio Berlusconiego. Zamiast łatwej satyry na postać, która przez globalną publiczność reżysera uważana jest z pewnością za jednego z bardziej patologicznych polityków zachodnich XXI wieku, Sorrentino wybiera inną drogę. Nie interesuje go publicystyczny atak na samego Berlusconiego, ale raczej pytanie o to, czego berlusconizm jest symptomem? Jak bardzo wyrasta on z pewnych oddolnych impulsów, marzeń i potrzeb włoskiego społeczeństwa?       Toni Servillo  Universal PicturesPathéIndigo Film Genialne jest pod tym względem pierwsze pół godziny filmu, gdy Berlusconi w zasadzie w ogóle nie pojawia się na ekranie. W centrum akcji znajduje się wtedy Sergio Mora – drobny kombinator z południa Włoch, trochę skorumpowany i korumpujący przedsiębiorca, trochę suteren, marzący, by wyrwać się z zabitej deskami prowincji i dostać się do Wielkiego Świata, który reprezentuje dla niego On – Silvio. W tym celu Sergio zadłuża się na potęgę, przenosi się do Rzymu, kupuje dziesiątki kilogramów kokainy, gromadzi setki atrakcyjnych kobiet i organizuje przyjęcia, jakie mają zadziwić stolicę i przyciągnąć uwagę samego Berlusconiego.  Wątek Sergio pokazuje, jak bardzo berlusconizm jest przenikającym całe społeczeństwo od góry, do dołu wirusem. Jakkolwiek skorumpowane byłyby elity, jakie Sergio spotyka na swojej drodze, nie da się ich potępić, krzycząc ""oni"", nie mówiąc jednocześnie ""my"". Berlusconi wygrywa, bo wyrasta z włoskiego ludu; nie poucza go, nie chce go wychowywać – ani w chrześcijańskim, ani liberalnym, nie mówiąc socjalistycznym duchu – tylko sprzedawać mu marzenia. I nawet jeśli przy okazji oszukuje swoich klientów, to ci wyraźnie chcą być oszukani i za każdym razem dają się mu nabrać.       Fabrizio Bentivoglio,  Toni Servillo  Universal PicturesPathéIndigo Film  Sam Berlusconi – w kolejnej genialnej kreacji Toniego Servillo – gdy już pojawia się na ekranie, do końca pozostaje zagadką. Raz jest żałosnym, starczym satyrem ganiającym za kobietami, które mogłyby być jego wnuczkami, innym razem czułym mężem, walczącym o ocalenie małżeństwa. Raz diabelnie zdolnym człowiekiem, który zmarnował swój talent w pogoni za rzeczami trywialnymi, innym razem drobnym oszustem, któremu udało się w końcu zajść dalej, niż kiedykolwiek się spodziewał. Raz człowiekiem, który do wszystkiego doszedł w życiu sam, innym razem słupem dla mafijnych pieniędzy. ""Mnie nie można obrazić"" – powtarza wielokrotnie na ekranie Silvio. Sorrentino pokazuje też, że jego bohatera nie da się zdefiniować. Berlusconi jest jak pusta butelka, w którą prawica i lewica, centrum i ekstrema, może wlewać swoje marzenia, uprzedzenia oraz lęki. Dopóki zachodnia polityka nie zapełni się sensowną treścią i realnymi podziałami, tego typu polityka populistycznej pustki ciągle będzie w niej triumfować – wydaje się mówić film.       Toni Servillo  Universal PicturesPathéIndigo Film Sorrentino, jak we wszystkich swoich dziełach najlepszy jest w tych scenach, w których pada jak najmniej słów, gdy ufa obrazowi i atmosferze. ""Oni"" potwierdzają, że żaden inny twórca nie potrafi tworzyć obrazów, w których z piękna wychodzi najbardziej paździerzowa tandeta, a z największej tandety – wielkie piękno. Nikt tak jak on nie umie pokazać smutku spełnionych marzeń, zabójczej, przytłaczającej melancholii, jakiej przeczucie pojawia się w samym szczycie euforii i zmysłowego upojenia – narkotykowego, alkoholowego, seksualnego i wszystkich innych.  Ostatnie pół godziny filmu trochę odstaje od reszty. Miałem czasem wrażenie, jakby czegoś brakowało – może wynika to z tego, że Sorrentino przygotował ""Ich"" jako dwa stuminutowe filmy, podczas gdy do światowej dystrybucji trafia krótsza wersja – jeden film trwający 2,5 godziny. Wątpliwości budzi też nachalnie symboliczna, finałowa scena. Ale mimo tych słabości, to wspaniałe kino – zaraz za ""Wielkim pięknie"" najlepszy film reżysera."
Teraz albo nigdy (2018),6,"Wprowadzenie ""Teraz albo nigdy"" do kin tuż po Bożym Narodzeniu to strzał w dziesiątkę. Komedia ma bowiem szansę przyciągnąć tych widzów, którzy po świątecznych ekscesach są trochę rozleniwieni. Z jednej strony chętnie zabiją czas, oglądając jakiś film, ale z drugiej – nie chcą się za bardzo wysilać ani nadmiernie skupiać. Stąd idealnym rozwiązaniem jest lekka produkcja o fabule doskonale widzom znanej, tyle że z inną obsadą i w nieco zmienionej scenografii.       Jennifer Lopez   I właśnie czymś takim jest ""Teraz albo nigdy"". Para scenarzystów musi mieć podobny temperament do tych widzów, którzy najbardziej się z tego filmu ucieszą. Szykując fabułę, w ogóle się nie przemęczyli. Zbudowali ją bowiem ze scenariuszowych prefabrykatów. Niektóre z nich są całkiem anachroniczne, jak chociażby obdarzenie bohatera o wątpliwym charakterze brytyjskim akcentem. Głównej bohaterce musi też obowiązkowo towarzyszyć nieokrzesana przyjaciółka, która reprezentuje społeczne niziny w pełnej krasie stereotypowych wad (klnie niczym szewc) i zalet (spryt i mądrość okupione życiowymi doświadczeniami).   Lenistwo twórców widać również w sposobie potraktowania głównej moralnej nauki. Punktem wyjścia fabuły jest kłamstwo. Grana przez Jennifer Lopez bohaterka to kobieta o sporym biznesowym doświadczeniu i znakomitych pomysłach na rozwój interesu. W awansie przeszkadza jej jednak brak dyplomu z renomowanej uczelni wyższej. Od czego są jednak przyjaciele – a w tym przypadku syn przyjaciółki o niepokojąco rozwiniętych umiejętnościach hakerskich. Jedno kłamstwo podparte odpowiednio spreparowanym ogólnodostępnymi w sieci profilami i nagle przed kobietą otwiera się droga do sukcesu osobistego i zawodowego. I jeśli ktoś sądzi, że twórcy będą to piętnować, ten się grubo pomyli. Owszem, w filmie umieszczono obowiązkowe sceny, kiedy oszustwo wychodzi na jaw i w relacjach bohaterki z innymi ważnymi dla niej osobami pojawia się kryzys. Jednak tak naprawdę ""Teraz albo nigdy"" pokazuje, że kłamać każdy może, pod warunkiem, że będzie to czynić z głową. Przypomina to jazdę samochodem: prowadząc z rozwagą, dotrze się do celu, ale kierując się brawurą, można zniszczyć życie sobie i innym.       Charlyne Yi          Milo Ventimiglia,  John James Cronin,  Leah Remini,  Jennifer Lopez          Leah Remini   Na szczęście reżyser Peter Segal zadbał o to, by wtórna fabuła oparta na stereotypach i nieodpowiedzialnych lekcjach życiowych nie wywoływała u widzów podejrzenia, że są przez twórców traktowani ""olewczo"". Postarał się więc, żeby całość miło się oglądało. Akcja toczy się zatem sprawnie. Znalazło się miejsce na kilka zabawnych momentów, a także na chwile wzruszeń. Ci, którzy lubią Jennifer Lopez, będą mieli wiele powodów do zadowolenia. Ci zaś, którzy niespecjalnie za nią przepadają, do wyboru będą mieli bogaty zestaw barwnych postaci drugiego planu granych przez: Leah Remini (rubaszna przyjaciółka), Charlyne Yi (ekscentryczka z lękiem wysokości), Alana Aisenberga (społecznie wycofany naukowiec) i innych.  Owszem, już godzinę po zakończeniu filmu poszczególne elementy fabuły będą się Wam mylić z innymi podobnymi tematycznie komediami. Jednak podczas trwania seansu dominować będzie poczucie, że przyjemnie spędzacie czas. W tym przypadku to wystarcza."
Spider-Man Uniwersum (2018),8,"""Z wielką mocą wiąże się wielka…"", zaczyna jeden Spider-Man, ""ani mi się waż kończyć"", przerywa mu drugi Spider-Man. Coś jest na rzeczy. W ciągu ostatnich piętnastu lat mieliśmy trzech kinowych i czterech telewizyjnych Człowieków-Pająków. Kiedy wujek Ben z twarzą Martina Sheena wypowiadał swoją klasyczną maksymę w ""Niesamowitym Spider-Manie"" (2012) Marca Webba, czuć było, że scenarzyści szukają na siłę synonimów ""mocy"" i ""odpowiedzialności"", byle tylko uniknąć powtórzenia. W ""Spider-Manie: Homecoming"" (2017) dano już za wygraną i z wujka po prostu zrezygnowano. Cóż, taki los najpopularniejszego z superbohaterów: z wielką sławą wiąże się wielka… medialna nadobecność? Faktycznie, rozdarty między studiem Sony a Disneyem, między Tobeyem Maguire’em, Andrew Garfieldem a Tomem Hollandem, nasz Pajączek już od jakiegoś czasu wydawał się cierpieć na nadmiar oczu i odnóży. Tymczasem do kin wkracza właśnie kolejna wersja, by jeszcze bardziej namieszać w głowach widzom. A jednak ""Spider-Man Uniwersum"" jakimś cudem przekuwa tę konfuzję na swoją zaletę. Powiem więcej: w kinie lepszego Spider-Mana nie było.        CTMG, Inc. Jest w komiksach takie coś, co nie do końca poddaje się transferowi do kina aktorskiego. Nieprzypadkowo jednym z najbardziej udanych filmów o Batmanie jest animowany ""Lego Batman: Film"", a rysunkowy serial ""Batman: The Animated Series"" uznaje się w ogóle za jedną z lepszych interpretacji postaci Mrocznego Rycerza. Może chodzi o to, że animowana umowność pozwala łatwiej przełknąć niektóre skróty myślowe konwencji. Może o to, że komiks i kreskówka mają wspólnego przodka: rysunek. ""Spider-Man Uniwersum"" idzie właśnie tym tropem. Film został zrealizowany w technice, która przerzuca pomost między współczesnymi gładkimi standardami CGI a chropowatością ołówkowa oraz tuszu. W efekcie wygląda więc tak ""realistycznie"", jak tylko komputerowa animacja dziś potrafi. Ale też wygląda po prostu jak… komiks.  Zaiste, od czasu ""Scott Pilgrim kontra świat"" żaden ""komiksowy"" film nie był chyba aż TAK komiksowy. Trio reżyserów (Bob Persichetti, Peter Ramsey, Rodney Rothman) pożycza przecież z rysunkowego pierwowzoru, co tylko się da: ekran wypełniają ramki z narracją, dymki, kreskowanie czy tzw. kropki Ben-Day. Przede wszystkim jednak twórcy biorą w cudzysłów ""zeszytowe"" narracyjne klisze; z ciepłym dystansem, ale i fanowskim szacunkiem. Bo ""Uniwersum"" jest tyleż filmem o Spider-Manie-bohaterze, co o samej idei Spider-Mana. Mamy tu niby wzorcową genezę bohatera: nastolatek Miles Morales odkrywa w sobie pajęcze zdolności i staje przed klasycznym dylematem ""mocy i odpowiedzialności"". Ale równocześnie mamy opowieść o ""wiecznym powrocie"" komiksowych tropów. O tym, że koncept superbohatera jest konserwatywny i liberalny zarazem, że herosi w rajtuzach mnożą się w nieskończoność. Pozornie wciąż tacy sami, a jednak za każdym razem inni.        CTMG, Inc. Anegdotę o radioaktywnym pająku każdy przecież zna, ale i tak trzeba ją powtórzyć. Persichetti, Ramsey i Rothman biorą to za dobrą monetę. Intryga""Uniwersum"" kręci się wokół machiny do podróży między światami równoległymi, dzięki czemu motyw ""genezy"" zostaje zmultiplikowany i wyrasta na leitmotiv filmu. Spider-herosi z alternatywnych rzeczywistości dwoją się i troją, każdy przedstawia się nam, opowiadając swój origin, a twórcy wyciskają z tego całkiem niezłe podsumowanie szerokiej palety komiksowych możliwości. Jest parodiujący Millerowskich twardzieli Spider-Man Noir, jest Spider-Man-obibok w stylu Hawkeye’a z komiksów Matta Fractiona, jest Spider-Man jako postać z kreskówki, jako hipsterka czy jako anime-nastolatka z obowiązkowym robotem-maskotką. Hardkorowi fani będą mieli pełne ręce roboty, próbując wyłapać wszystkie aluzje: tu miga numer telefonu Briana Bendisa, tam rysunek Marka Bagleya, jeszcze gdzie indziej obowiązkowo pojawia się Stan Lee. Nie jest to jednak film hermetyczny; nie wyalienuje widza, który spadł z Księżyca i nigdy o Spider-Manie nie słyszał. W końcu anegdota o radioaktywnym pająku zostaje powtórzona x razy.  Co najważniejsze, owo powtórzenie nie męczy. Wręcz przeciwnie - dowodzi niezwykłej witalności komiksowej formy. Wiem, wiem: jakiś cynik powie zapewne zaraz, że ""Uniwersum"" to tautologiczny marketingowy wywód pod przykrywką filmu. Że oto potężna marka uzasadnia swoją dominację na zasadzie: ""Człowiek-Pająk jest fajny, kupujcie więcej Człowieka-Pająka"". Ale wystarczy wspomnieć ""Spider-Mana 3"" Sama Raimiego, by udowodnić, że samo logo pająka nie załatwia sprawy, nie gwarantuje świetnego kina. W ""Uniwersum"" tymczasem wszystko działa nad wyraz sprawnie: od wdzięcznego głównego bohatera przez zaskakująco zniuansowane figury czarnych charakterów po największą zagwozdkę serii, czyli postać cioci May. Jest tempo, jest humor, jest urzekająca animacja, są poważne emocje, niepoważne atrakcje i cały zastęp Spider-Manów. Dla każdego coś miłego.        CTMG, Inc. ""Spider-Man Uniwersum""? Podtytuł równie dobrze mógłby brzmieć ""Uniwersalny"". Bo film Persichettiego, Ramseya i Rothmana - jak żaden poprzedni - dokopuje się do sedna Spider-Mana i pozwala zrozumieć, dlaczego to on jest najpopularniejszym superbohaterem (okej, mamy jeszcze faceta z Gotham). Kolejne wersje herosa przeglądają się tu w sobie nawzajem: każda ze swoją indywidualną historią, ze swoim odpowiednikiem wujka Bena, Gwen Stacy, Doktora Octopusa. W ten sposób twórcy sprowadzają Spider-Mana do esencji, do tego, co wspólne. Zarazem jednak podkreślą różnice, mówiąc, że i one są okej. Bo Spider-Man to - jak żaden inny superbohater - ja, ty, my. Pod maską Człowieka-Pająka może kryć się facet z brzuszkiem albo dziewczyna albo zakochany w hip-hopie i grafitti latyno-afroamerykański nastolatek w niezawiązanych butach. Mniejsza o to, kto. Nie trzeba nazwiska Parker w dowodzie, by poczuć się wyrzutkiem, by nieszczęśliwie się zakochać, by zawieść czyjąś nadzieję i zmagać się ze zbalansowaniem mocy oraz odpowiedzialności. Innymi słowy: głowa do góry, nie jesteśmy sami. Pozostaje tylko dać się ukąsić przez tego cholernego radioaktywnego pająka.     "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Królowa Śniegu: Po drugiej stronie lustra (2018),6,"Nadchodzą przymrozki. Chociaż Królowa Śniegu została przegnana do krainy wiecznego chłodu i uwięziona za magicznym zwierciadłem, nie powiedziała jeszcze ostatniego słowa. Kiedy nikczemny król organizuje ksenofobiczną czystkę i pakuje za lodowe kraty czarodziejów wszelkich stanów i zawodów, cyniczna antybohaterka musi niespodziewanie zmienić front i stanąć po jasnej stronie mocy. Jej sztama z rezolutną dziewczynką Gerdą to najciekawszy wątek rosyjskiej animacji - przyzwoitego filmu, na którym cieniem kładą się budżetowe niedostatki oraz scenariopisarskie lenistwo.        Wizart AnimationSoyuzmultfilmCentral Partnership   Kruchy sojusz pomiędzy bohaterkami to oczywiście początek wielkiej przygody. Lokacje zmieniają się jak w kalejdoskopie, każda scena nasycona jest slapstickowym humorem, a wprowadzani co chwile nowi bohaterowie sprawiają, że sen wam nie grozi. Akcja pędzi na złamanie karku, więc dzieciaki nie będą wiercić się w fotelach, twórcy zadbali również o to, by dorosły widz mógł zahaczyć się o kilka ciekawych wątków i przeżyć z godnością osiemdziesiąt minut projekcji. Podoba mi się rysunek ekranowej rzeczywistości - steampunkowej wersji średniowiecza z domieszką fantasy, w której latające machiny rodem ze szkiców Leonarda Da Vinci oraz napędzane parą maszyny kroczące sąsiadują z rycerzami w pełnopłytowych zbrojach i piratami powietrznymi rodem z japońskich gier rpg. Przekonała mnie alegoria stechnicyzowanego społeczeństwa, które powoli osuwa się w faszyzm - reprezentowany tu przez zagorzałego przeciwnika magii, króla Rollana. Byłem też lekko zaintrygowany scenami akcji, zwłaszcza powietrzną gonitwą pomiędzy górskimi wzniesieniami i finałowym pojedynkiem nawiązującym do konwencji kina superbohaterskiego.  Problem w tym, że każdy składnik, o którym wspomniałem, wydaje się niedogotowany. Poszczególne wątki mają intrygujący punkt wyjścia, lecz rozpisane są na kolanie - widać to zwłaszcza, kiedy przychodzi do charakteryzowania postaci. Zaludniony czarodziejami, steampunkowy ""zasiedmiogórogród"" musiał doskonale wyglądać na storyboardach, lecz w praktyce cyfrowym lokacjom brakuje detali, animacja bohaterów pozostawia sporo do życzenia, a ich ograniczona mimika podcina skrzydła autorom dialogów. Podobnie sceny akcji - łatwo podziwiać je za sam koncept, ale bardzo ciężko za jego realizację. I tak dalej, w ten deseń.        Wizart AnimationSoyuzmultfilmCentral Partnership  Nie posunąłbym się na tyle daleko, by nazwać ""Królową Śniegu"" rozczarowaniem roku, jednak fakt, że nie została nakręcona za zylion dolarów pod skrzydłami hollywoodzkiego studia, trochę przeszkadzał mi w beztroskiej zabawie. To katalog ciekawych wątków, które ostatecznie zostały ledwie zasygnalizowane. I kuferek pełen podrobionych skarbów.  Z drugiej strony, jeśli myślicie o dzieciakach i chwili spokoju - plan minimum to wciąż sukces. Prawda?"
Il cratere (2017),8,"""Kratetttr"" to film balansujący na kilku cienkich granicach: fabuły i dokumentu, emocjonalnego drenażu i chłodnej obserwacji, wreszcie – empatii i połajanki. A jednak właśnie w tym rozchwianiu tkwi jego największa siła. Obraz Luki Bellino i Silvii Luzi ogląda się niczym relację z wewnętrznego konfliktu toczonego przez bohaterów i twórców. Ta walka – jak nietrudno się domyślić – przenosi się również na widza.       Silvia Luzi,  Luca Bellino  Rai Cinema Fabułę można streścić na kawiarnianej serwetce. Oto obdarzona talentem wokalnym nastolatka stawia pierwsze kroki na lokalnych scenach, zaś jej obsesyjny, nadopiekuńczy tatulek próbuje  za wszelką cenę zamienić ją w gwiazdę estrady – nawet kosztem beztroskiej młodości. Nic nowego pod słońcem, to piosenka, którą słyszeliśmy dziesiątki razy – od klasycznej ""Belissimy"" Viscontiego, przez ""Czarnego łabędzia"" Aronofsky'ego, po niedawny, doskonały dokument ""Over The Limit"" Marty Prus. Tym razem jednak fikcja splata się z kinem faktu na poziomie niemal komórkowym. Całość jest bowiem fabularyzowaną biografią występujących na ekranie aktorów – przeoranego życiem neapolitańczyka Rosario Caroccii oraz jego trzynastoletniej córki Sharon.  Bellino i Luzi portretują dzieje rodziny trochę w stylu włoskich neorealistów. Nie ma tu ani przesadnego melodramatyzmu, ani ""laboratoryjnego"" rozgryzania całej sytuacji. Narrację tkają z mało istotnych czynności i rytuałów, większość filmu wypełniają obrazy codziennej rutyny bohaterów: podróży samochodem, treningów wokalnych, wspólnych kolacji, przygotowań do występów. To z jednej strony świetnie dobrana poetyka – dzięki niej moralna ocena toksycznej relacji zostaje po naszej stronie. Z drugiej, to również nieco zbyt bezpieczna strategia twórcza, która rodzi w niepożądanych momentach dystans do bohaterów. Nawet pomimo faktu, że Rosario i Sharon są tutaj żywą definicją nieco zwietrzałej kategorii aktorskiego ""autentyzmu"".  Oglądając film, nie mamy właściwie pewności, gdzie wyrysowano linię pomiędzy prawdą a fikcją, grą do kamery a rejestracją powszedniego znoju. W naturalny sposób pączkuje więc na ekranie ten cudowny rodzaj dramaturgii, w którym odpowiedzią na każda akcję jest reakcja o tej samej sile i przeciwnym wektorze. Im mocniej Rosario próbuje skrępować Sharon własnymi marzeniami, tym potężniejsza narasta w dziewczynie potrzeba rebelii. Im jaśniejszym słońcem chce być ojciec, tym dalszą orbitę zajmuje córka. Nic więc dziwnego, że w końcu ta optyka przenosi się poza ekran i sami ją przejmujemy. Im mocniej twórcy forsują wizję, w której relacja bohaterów jest czymś moralnie ambiwalentnym, tym chętniej spoglądamy na film jak na inicjacyjny horror z oprawcą i ofiarą siłującymi się nad tytułowym kraterem – otchłanią nieporozumienia, której nie można wypełnić samą miłością. I choć nie jest to może zbyt fair wobec bohaterów, to – przykra sprawa – okazuje się tworzywem całkiem niezłego kina. "
Flesh Memory (2018),5,"Typowy amerykański living room, zza okna dobiega ćwierkanie ptaków, po pokoju chodzi otulona w kocyk blondynka w okularach, spokojnie paląc papierosa. Dzień jak co dzień. Nagle jednak dzwoni telefon, kobieta odbiera i zaczyna czule szeptać do słuchawki słowa erotycznej zachęty. Reżyser Jacky Goldberg filmuje to w długim statycznym ujęciu, dokumentując kontrast między prozaicznością scenerii a wymyślnością seksualnej fantazji. Scena jest banalna i niezręczna zarazem, a Goldberg nie odpuszcza i każe nam przeczekać aż do końca rozmowy. Dziewczyna w końcu odkłada słuchawkę, ale dzwonek zaraz rozlega się ponownie. Dla niej to faktycznie ""dzień jak co dzień"".       Finley Blake  Vycky Films  ""Flesh Memory"" opowiada o życiu niejakiej Finley Blake, zarabiającej jako tak zwana ""dziewczyna z kamerki"". Goldberg spokojnie przedstawia jej codzienność. 33-latka mieszka sama w dużym domu, a dni upływają jej na seks rozmowach z klientami, występach przed kamerą oraz przygotowywaniu perfum, które sprzedaje w sieci. Finley jest wytatuowana od stóp do głów, nosi piercing, interesuje się magią (opowiada nawet, że urodziła się w Salem), ale to tak naprawdę zwyczajna kobieta. Choć ""Flesh Memory"" często stawia nas w pozycji dyskomfortu i prowokacyjnie przekracza granicę intymności bohaterki, to ten rzut oka na ""drugą stronę kamerki"" nie przynosi żadnych sensacji. Chyba że szokiem dla kogoś będzie fakt, że życie Finley jest tak normalne.  Film Goldberga opowiada przede wszystkim o wielkiej samotności. Finley to nietypowa dokumentalna bohaterka, bo nie musi oswajać się z obnażaniem kamerą. Ale przecież reżyser wymaga od niej innego rodzaju intymności. To już nie rola grana w internetowym pornograficznym spektaklu, to ona sama – z akcentem na ""sama"". ""Flesh Memory"" pokazuje przecież kobietę, która utrzymuje kontakt ze światem za pośrednictwem ekranów – okienka Skype'a, okienka serwisu pornograficznego, okienek laptopa czy smartfona. Fizycznie – paradoks! – jest jednak wciąż wyalienowana. ""Flesh Memory"" to więc film pustych przestrzeni, w jakich żyje bohaterka: domowych korytarzy, sypialni, łazienki. Reżyser w zasadzie tylko raz pokazuje Finley w towarzystwie drugiej osoby – jej małego synka. Tyle że to synek, o prawo do opieki nad którym kobieta musi walczyć. Opiekę odebrano jej bowiem ze względu na wykonywany zawód.       Finley Blake  Vycky Films ""Flesh Memory"" nie wnika w kontekst porno-biznesu, nawet prywatną historię bohaterki odsłania bardzo powoli. W centrum jest tu owa tytułowa ""pamięć ciała"" zapisana w tatuażach, zdjęciach i transmisjach Finley; opowieść o jej chorobach, zawodach, żalach, ale i radościach. Reżyser nie jest jednak konsekwentny w swojej narracyjnej ascezie. ""Flesh Memory"" to dokument niby bez narracji z offu, bez ""gadających głów"". Za ekspozycję służą tu więc rozmowy bohaterki z jej bliskimi – niestety, nieco zbyt ""zainscenizowane"", sztywne, zaburzające nienachalny ""realizm"" reszty filmu. Jeszcze dziwniejszym reżyserskim chwytem jest obecność symbolicznej – i dość konfundującej – sceny, w której zza kadru wyłania się anonimowa ręka, by czule dotknąć śpiącą Finley. ""Flesh Memory"" ujmuje nienachalną obserwacją i powściągliwą empatią, za chwilę zawodzi jednak nachalnym sentymentalizowaniem, płaczliwymi smykami na ścieżce dźwiękowej, jakąś narracyjną protezą. Ale to wciąż ciekawy portret; co najważniejsze – pozbawiony oceny i moralizatorskiego tonu. "
Il cratere (2017),5,"W świecie dokumentów trwa ostatnio moda na opowiadanie historii o cenie, jaką młodzi ludzie i ich bliscy płacą za to, by zostać gwiazdą. Włoskie ""Il cratere"" to najnowszy przedstawiciel tego nurtu. Co niestety działa na jego szkodę. Przegrywa bowiem porównanie z chociażby ""Tancerzem"" o baletmistrzu Siergieju Połuninie czy polskim ""Over the Limit"" o mistrzyni olimpijskiej w gimnastyce artystycznej Margaricie Mamun. Przegrywa, ponieważ za bardzo chce się od nich odróżnić. Strategia osiągnięcia tego celu okazała się wątpliwa.       Sharon Caroccia  Rai Cinema  Dwójka dokumentalistów – Luca Bellino i Silvia Luzi – skupiają swoją uwagę na Rosario Caroccii i jego córce Sharon. On jest sprzedawcą pracującym na festynach organizowanych w okolicach Neapolu. Jak nietrudno się domyślić, nie jest to zajęcie, które gwarantuje bogactwo. Jego córka posiada jednak talent muzyczny i lubi śpiewać. Rosario wymyślił więc sobie, że uczyni z niej gwiazdę. Ale zanim zbije kokosy na umowie z wytwórnią płytową i kontraktach reklamowych, musi sporo zainwestować. Pieniędzy, bo nagrywanie piosenek, zatrudnianie autorów tekstów i kompozytorów swoje kosztuje. Wysiłku i nerwów, bo musi nieustannie pilnować nastolatki, która lubi śpiewać, ale tylko wtedy, kiedy ma na to ochotę. A często jej priorytety są inne: gry wideo lub spotkania z przyjaciółką.   Początkowo wydaje się, że mamy do czynienia z typowym dokumentem, w którym kamera podpatruje rzeczywistych ludzi, towarzyszy im, niczym niewidoczna zjawa, w codziennych czynnościach. Jednak twórcy postanowili poeksperymentować. Szybko wychodzi więc na jaw, że zarówno Rosario, jak i Sharon nie są jedynie obiektami opowieści, lecz także jej współtwórcami. Ojciec i córka nieustannie wchodzą w interakcję z kamerą. Czasami wprost patrzą się w obiektyw, odgrywając na jej potrzeby wersje samych siebie. W innych scenach udają, że nikt się im nie przygląda, a jednak ich zachowania są przejaskrawione, teatralne, prezentowane ze świadomością obecności niewidzialnego obserwatora. To prowadzi do przesunięcia akcentów, przez co ""Il cratere"" zaczyna przypominać film fabularny, w którym występują naturszczycy.       Sharon Caroccia  Rai Cinema  Choć tak naprawdę bliższe prawdzie będzie porównanie do programów typu reality show, w których to występujący pozostają sobą, ale w wersji ekstremalnej, atrakcyjniejszej dla kamery i widzów, czego ceną jest jest krygowanie się i fałsz. Oglądając ""Il cratere"" nie sposób nie zastanawiać się, czy ojciec przy braku dokumentalistów zdecydowałby się na instalację kamer podpatrujących to, co się dzieje w domu; czy matka odbyłaby na widoku rozmowę z córką, zdając sobie przecież sprawę, że wszystko się nagrało i Rosario to obejrzy.   Na papierze ten formalny eklektyzm mógł sprawiać dobre wrażenie. W rzeczywistości problem z nim polega na tym, że nie oferuje on żadnej wartości dodanej. Wykorzystanie rodziny Caroccich nie tylko jako bohaterów, ale również jako aktorów, nie prowadzi do interesujących refleksji, nie oferuje świeżego punktu widzenia na problem prezentowany w setkach filmów. Bellino i Luzi oferują płytkie frazesy o ambicjach rodziców i utalentowanych dzieciach, które nie zdają sobie sprawy z wartości tego, czym obdarzył ich los. Wszystko to już znamy, więc ""Il cratere"" szybko ulotni się z pamięci."
Aquaman (2018),7,"Ultrasi Supermana i spółki będą zaprzeczać, jednak prawda jest gorzka: funkcjonujące od pięciu lat kinowe uniwersum DC Comics nie było dotąd przytulnym zakątkiem dla widza. Oglądając takie twory jak ""Liga sprawiedliwości"" czy ""Legion samobójców"", czasem trudno było ocenić, na ile są one dziełem filmowców, a na ile księgowych, dla których komiks jest wyłącznie synonimem biznesplanu. Próbując naprędce zbudować ekranowy wszechświat na miarę konkurencyjnego Marvela, jego architekci najwyraźniej zapomnieli, że bez spójnej wizji i scenariusza, nad którym pracowano na trzeźwo, nie da się nakręcić satysfakcjonującego filmu o superbohaterach. Rozczarowujący box office ""Ligi"" najwyraźniej skłonił jednak decydentów do zrewidowania dotychczasowej strategii. I tu cały na biało wkracza James Wan (Wan and only, chciałoby się rzec). Reżyser, który przyczynił się do renesansu współczesnego horroru, a także podpisał się pod jednym z bardziej kasowych filmów wszech czasów, otrzymał od wytwórni Warner Bros. wolną rękę przy realizacji ""Aquamana"".  Finalny rezultat cieszy oczy, uszy i serce. Opowieść o dziedzicu korony Atlantydy to efektowny i leciutki niczym morska piana blockbuster z charyzmatycznym głównym bohaterem.       Jason Momoa  Warner Bros. Entertainment Inc.  Minął rok, od kiedy Arthur Curry (Jason Momoa) i jego znajomi z Ligi Sprawiedliwości ocalili Ziemię przed kosmicznym najeźdźcą Steppenwolfem. Wytatuowany heros nie osiadł na laurach – kiedy spotykamy go ponownie, śpieszy na ratunek rosyjskiemu okrętowi podwodnemu zaatakowanemu przez piracką bandę. Starcie z brutalnymi korsarzami to kaszka z mleczkiem w porównaniu z kolejnym wyzwaniem, jakie szykują dla bohatera scenarzyści. Aquaman po raz pierwszy odwiedzi ukrytą przed światem podwodną ojczyznę swoich przodków i stanie do bratobójczej gry o tron, aby zapobiec wielkiej wojnie między mieszkańcami lądów oraz oceanów. Brzmi znajomo? Twórcy filmu najpewniej zupełnie nieświadomie podążyli podobną fabularną ścieżką co marvelowska ""Czarna pantera"". Tym razem to jednak przybysz z zewnątrz stoi po jasnej stronie Mocy, podczas gdy dziedzic czystej krwi ma głowę zatrutą nienawistnymi ideami.       Patrick Wilson,  Jason Momoa  Warner Bros. Entertainment Inc.  Wan wpuszcza światło do spowitego dotąd mrokiem uniwersum DC. Choć stawka zmagań jest wysoka, reżyserowi udaje się zachować równowagę między powagą a luzem, patosem a dziecięcą frajdą. Duża w tym zasługa odtwórcy głównej roli – w interpretacji Momoy Aquaman przypomina skacowanego rockmana albo członka gangu motocyklowego. Jest mrukliwy, zadufany, a przy tym niepozbawiony łotrzykowskiego wdzięku. Pod maską abnegata bez krztyny savoir vivre'u skrywa jednak szlachetne serce oraz… encyklopedyczną wiedzę historyczną. Aktorowi kroku dotrzymują dzielnie czerwonowłosa Amber Heard w roli zbuntowanej księżniczki Mery oraz czarne charaktery: Patrick Wilson jako dumny i uprzedzony król Orm i Yahya Abdul-Mateen II wcielający się w wiedzionego pragnieniem zemsty pirata Black Mantę.       Amber Heard  Warner Bros. Entertainment Inc.  Kosztujący 200 milionów ""Aquaman"" przypomina gigantyczny plac zabaw, na którym reżyser do spółki ze scenarzystami wciela w życie każdy przychodzący mu do głowy pomysł. Mamy tu schowaną w morskich głębinach, rozświetloną neonami metropolię przywodzącą na myśl ""TRON: Dziedzictwo"" oraz pustynne podziemne lokacje kojarzące się z finałem ""Indiany Jonesa i Ostatniej Krucjaty"". Są lovecraftowskie stwory, grająca na bębnach ośmiornica i lewiatan przemawiający głosem Julie Andrews. Na ścieżce dźwiękowej symfoniczne aranżacje idą pod rękę z muzyką syntezatorową à la Jean-Michel Jarre, a samplujący ""Africę"" Pitbull spotyka się z Sigur Rós  i Depeche Mode.  Do wyboru, do koloru jak na półmisku wyłożonym owocami morza.       Jason Momoa,  Amber Heard  Warner Bros. Entertainment Inc.  Reżyser pewną ręką miksuje ze sobą kino nowej przygody, rodzinny melodramat, screwball comedy, horror, batalistyczny epos oraz proekologiczne przesłanie. Gdy przychodzi do scen akcji, Wan sięga po markowe długie ujęcia, w których kamera wykonuje szaleńcze piruety, przebija się przez ściany albo skacze z dużych wysokości. Części popisowych jazd z pewnością nie udałoby się zainscenizować, gdyby nie wydatna pomoc speców od efektów specjalnych. Magia z komputera pozwoliła również ożywić baśniowy podwodny świat, a także odmłodzić kilku członków obsady. Gdy w 2020 roku z urlopu powróci James Cameron  i w ""Avatarze 2"" zabierze nas w podróż w morskie głębiny Pandory, cyfrowe czary z ""Aquamana"" wydadzą się pewnie wykopaliskiem z epoki Mieszka I. Na razie prezentują się jednak przyzwoicie. Przymknijcie więc oko na parę dziur logicznych, nietrafioną ekspozycję oraz kilka niezamierzenie zabawnych linijek dialogu, weźcie głęboki wdech i raz jeszcze zanurzcie się w uniwersum DC."
The Quake. Trzęsienie ziemi (2018),6,"Tytuł nie kłamie: trzęsie się ziemia, trzęsie się operator, my też będziemy co jakiś czas trząść się w fotelach. Walą się budynki i mosty, samochody zderzają się jak kulki we flipperze, ludzie fruwają niczym szmaciane lalki. A jednak w obrazie będącym sequelem katastroficznej ""Fali"" to nie o spektakl destrukcji chodzi. Raczej o bohaterów, którzy co chwilę uciekają ze szponów śmierci i za których zaskakująco łatwo trzymać kciuki.       Kristoffer Joner,  Ane Dahl Torp  Fantefilm Chociaż film rozpisano na matrycy kina katastroficznego, klęska żywiołowa przypomina tu raczej bezwzględnego mordercę z horroru. Można i tak, w końcu w ""Uciekaj!"" rolę killera przejęła kolektywnie biała klasa średnia, a w ""Obcym niebie"" – szwedzki system opieki społecznej. Schemat fabularny też znajomy: oto bohaterowie, którzy w poprzedniej części zostali zaskoczeni przez monstrualne tsunami, próbują poskładać swoje życie do kupy. Nie wiedzą jednak, że tuż za rogiem czają się już złowrogie ruchy sejsmiczne. I tak, opuszczony przez żonę, rozpamiętujący tragiczne wydarzenia i karmiący syndrom stresu pourazowego naukowiec Kristian (Kristoffer Joner) musi znów zakasać rękawy i stawić czoła siłom natury. Łatwiej powiedzieć, niż zrobić, zwłaszcza że przed naszym herosem na powrót wyrośnie mur nieufności.  Przez większość filmu scenarzyści sumiennie odhaczają punkty z katalogu gatunkowych klisz. Zdziwaczały bohater, któremu nikt nie daje wiary? Jest! Jego żona pracująca w najwyższym drapaczu chmur w całej Norwegii? Na stanowisku! Opieszałość władz, która prowadzi do tragedii? Proste! Lecz mimo tego, że całość ma smak odgrzewanego kotleta, trudno nie docenić empatii, z jaką potraktowana jest w filmie rodzina Kristiana. Po pierwsze, relacje pomiędzy jej członkami pozostają emocjonalnym sednem filmu, a nie dodatkiem do scen akcji. Po drugie, dzięki wyważonym i zniuansowanym rolom Jonera oraz Ane Dahl Torp historia ich pojednania ma zaskakująco kameralny, intymny wymiar. Po trzecie, kiedy ziemia wreszcie pęka, jesteśmy do bohaterów przywiązani na tyle, że drżymy o ich życie. Szczególnie że twórcy odwracają hitchockowską dewizę – zrealizowana z polotem apokalipsa jest w filmie kulminacją narastającego napięcia i ostatecznym sprawdzianem dla bohaterów, nie zaś punktem wyjścia całej fabuły.        Fantefilm 5,4 w skali Richtera to nie przelewki, a reżyser John Andreas Andersen potrafi zamienić filmowe wstrząsy w coś więcej niż ekscytujący straszak. ""Quake"" nie zapisze się być może w annałach kina katastroficznego i nie będziemy wymieniać go jednym tchem z ""Płonącym wieżowcem"", a nawet pompatycznymi odjazdami Rolanda Emmericha, ale trzeba pamiętać, że to film bez podobnych pretensji. Przy tak skromnym budżecie i jednocześnie tak wymagającej konwencji, można mówić o sukcesie – zwłaszcza jeśli zamówienie na kolejną demolkę Andersen zrealizuje już w Hollywood. "
Autsajder (2018),5,"Czerwona data krzycząca z plakatu ""Autsajdera"" nie pozostawia wątpliwości: tytuł osadzony jest w najmroczniejszym okresie polskiego socjalizmu, podczas stanu wojennego. Jaruzelski, godziny milicyjne i internowani działacze opozycji; pacyfikacja górników z ""Wujka"" i ikoniczna fotografia Chrisa Niedenthala spod kina Moskwa – te obrazy, z autopsji lub lekcji historii, zna każdy z nas. 37 lat później, 13 grudnia 2018 r., na ekranach kin debiutuje ""Autsajder"" w reżyserii Adama Sikory – opowieść o dojrzewaniu w cieniu politycznego reżimu.       Łukasz Sikora  Michał Żuberek Franek to student ASP, utkany ze stereotypów – z burzą złotych loków i mocno sprecyzowanymi poglądami na otaczającą go rzeczywistość: życie go nie interesuje, sztuka jest o wiele ciekawsza. Jego palce, zamiast składać się w gest wiktorii podczas studenckich strajków, wolą eksplorować drewnianą chropowatość malarskich pędzli i zmysłową gładkość ciała ukochanej dziewczyny. Ironicznie, to właśnie sztuka i miłość wepchną go w ramiona PRL-owskiego reżimu: zasiedziawszy się na randce, w płaszczu poplamionym farbami, chłopak staje się idealnym podejrzanym o szerzenie wywrotowych haseł na ścianach okolicznych kamienic. Wzięcie politycznie zobojętniałego Franka za zaangażowanego działacza opozycji początkowo nawet w oczach jego samego trąci nutą absurdu – a nawet rozbity nos nie jest w stanie obrzydzić mu satysfakcji z wytykania braków w artystycznym obyciu oficera SB. Ironiczny uśmiech niknie jednak w chwili, gdy na stole pojawia się paczka z ulotkami, znaleziona w pokoju chłopaka, pozostawiona ""na przechowanie"" przez jednego z przyjaciół – szczególnie że lokalna władza za wszelką cenę chce wypełnić wakaty w zakładach karnych wrogami systemu.   Franek trafia w machiny stalinowskiego aparatu przymusu, do klaustrofobicznych cel i pokojów przesłuchań niczym z muzeum tortur, jak na wędrówkę do dantejskiego piekła – kolory przygasają, kształty rozmazują się, a godziny przesiąkają wilgocią i smakiem ciepłej krwi w ustach. Kiedy nadzieja dogasa jak ostatni papieros, jedyne, co widać w mroku, to błyszczące oczy kolegów z celi – gorejące mieszanką strachu, rezygnacji, poczucia winy i szaleństwa. Areszt i kolejne zakłady karne, do których chłopak zostaje przeniesiony, aż do warunkowego zwolnienia i powrotu do domu, to etapy jego ścieżki ku dorosłości; dorosłości osiąganej wbrew woli, ciosanej przez polityczny, wschodni wiatr.       Dorota Pomykała,  Łukasz Sikora  Michał Żuberek Próba ukazania stanu wojennego zza więziennych krat to pomysł wybijający się na tle polskich filmów o PRL – do tej pory reżyserzy skupiali się głównie na jednostkowych dramatach, głośnych strajkach i portretowaniu opozycyjnych bohaterów. Możliwość wprowadzenia arcyciekawych postaci drugoplanowych, na którą pozwala ta konwencja, pozostaje jednak całkowicie niewykorzystana. Współwięźniowie Franka, poza wymienieniem imion, niewiele o sobie mówią – z chlubnym wyjątkiem charyzmatycznego Górala ""Młodego"". Wpływ współtowarzyszy na dorastającego chłopaka, choć w domyśle kluczowy dla jego wewnętrznej metamorfozy, pozostaje z perspektywy widza umowny.  Sikora idzie pod prąd, ale jego reżyserskiej wizji brakuje charyzmy, ducha i umiejętności opowiadania – czy to epicką frazą, czy poetyckim wersem. Główny bohater, Franek, portretowany przez syna reżysera, gra głównie spojrzeniami i subtelną mimiką, ale jest to zdecydowanie zbyt dyskretne aktorstwo, by pozwoliło ponieść na barkach cały film. ""Autsajder"" powiela błędy wielu podobnych produkcji – martwe, silące się na humor dialogi, wyszywane sloganami z socjalistycznych plakatów propagandowych, oraz nużący scenariusz, prowadzący widza do najgorszej z możliwych konkluzji: emocjonalnej obojętności wobec tego, co widzi na ekranie. Z jednej strony reżyser sili się na kameralność i wyważone emocje, z drugiej zaś można odnieść wrażenie, że tuszuje scenariuszowe braki pretensjonalnymi operatorskimi sztuczkami (nadmierne przywiązanie do rozmazanych ujęć po chwili naprawdę irytuje). Podobnie jest z przestrzenią do interpretacji – tworząc intymne kino, sugeruje oddanie pola widzowi, w rzeczywistości jednak bywa bardzo dobitny w sugerowaniu interpretacyjnych tropów: w jednej ze scen z tytułu zapowiada piosenkę, która ma być definiująca dla momentu – i filmu w ogóle.        Łukasz Sikora,  Maciej Konopiński  Michał Żuberek Konkluzje rodzą się właściwie już na początku opowieści – życie toczy się dalej, niezależnie od osobistych dramatów i politycznych zawirowań. Szkoda tylko, że ta historia polskiego everymana ma tak niewiele do zaoferowania widzom – poza obrazami, wrażeniami i emocjami, które już wielokrotnie, w gorszych lub lepszych wersjach, widzieli w kinie. ""Autsajder"" to próba przefiltrowania procesu dojrzewania przez społeczne doświadczenie stanu wojennego – ta uwspólniona perspektywa, ani prywatna, ani ogólna, zawodzi jednak zarówno jako świadectwo swoich czasów, jak i przekonujący portret młodego człowieka, wciągniętego w maszynkę historii."
Mali bohaterowie (2016),6,"""Bycie chorym nie przeszkadza w byciu szczęśliwym. Myślę, że nic nie może w tym przeszkodzić"". ""Jest się szczęśliwym, kiedy otaczają cię ludzie, których kochasz"". Jeśli brzmi to dla was jak maksymy jakiegoś duchowego mistrza, wypisy z new-age'owego podręcznika ""jak żyć?"" albo – co najmniej – słowa kogoś dorosłego, trzy razy pudło. Powyższe słowa mądrości wypowiadają bowiem tytułowi ""mali bohaterowie"" filmu Anne-Dauphine Julliand: przedszkolaki, pierwszoklasiści, dzieci. Od rówieśników różniący się tylko tym, że każdy z nich zmaga się z jakąś poważną, potencjalnie śmiertelną, chorobą. Na tym kontraście opiera się dokument Julliand: z jednej strony mamy młodziutkich bohaterów, z drugiej – stojące przed nimi wyzwanie, najtrudniejsze z trudnych.        TF1 Droits AudiovisuelsIncognita Films Ktoś ma problemy z oddychaniem, ktoś z nerkami, ktoś z nadwrażliwą skórą, ktoś walczy z nowotworem. Tu wystająca z nosa rurka, tam bandaże i rękawiczki ochronne, jeszcze gdzieś pompka ukryta w noszonym bez przerwy plecaku. Badanie za badaniem, wizyta za wizytą, zabieg za zabiegiem: chemioterapia, dializa, morfina i inne straszne słowa. Reżyserka dokumentuje codzienne zmagania swoich małych protagonistów, podążając za nimi drogą przez mękę, od szpitala do szpitala, od gabinetu do gabinetu. A jednak ""Małym bohaterom"" daleko do seansu filmowej martyrologii. Choć to film pełen empatii, współczujący, to zarazem taki, który nie daje się porwać czarnowidztwu. Zresztą wzorem bohaterów właśnie.   Julliand pokazuje bowiem, że ponura diagnoza nie musi oznaczać rezygnacji z życia, czy – właśnie – szczęścia. Choć owi ""mali bohaterowie"" muszą wykazać się dojrzałością grubo ponad swój wiek, nie tracą niewinności. Grają w piłkę nożną i badmintona, w przedstawieniu i na pianinie, bawią się, biegają, żartują. Jeden z nich bez mrugnięcia okiem wymawia skomplikowaną nazwę jakiegoś zabiegu, ale odlicza dni, nazywając je… ""spankami"". Inny pociesza kolegę słowami ""hakuna matata"", łącząc mądrość życiową z cytatem z popularnej animacji. Otóż to, reżyserka rejestruje intrygujący paradoks: dzieciaki o smutnych spojrzeniach opowiadają do kamery o swoich chorobach z dorosłą powagą i mądrością, ale wciąż pozostają dzieciakami. Czasem objawia się to zniecierpliwieniem, załamaniem, płaczem, dąsami, ale Julliand nie stawia im przecież pomnika, nie wynosi tytułowego bohaterstwa na poziom superbohaterstwa. A jej film i tak emanuje przede wszystkim podziwem dla małych protagonistów.        Anne-Dauphine Julliand  TF1 Droits AudiovisuelsIncognita Films Docenić trzeba odwagę rzucenia się na wody tak ciężkiego tematu. Oczywiście, nie wypada porównywać dylematów reżyserki z ciężarem, jaki dźwigają na barkach jej mali rozmówcy, ale wciąż warto Julliand pochwalić. W przypadku takiego projektu cała realizacyjna technologia i fabularna mechanika pozostają przecież drugorzędne wobec potrzeby nawiązania kontaktu z bohaterami. Reżyserka musiała sprawić, by poczuli się oni bezpiecznie, by otworzyli się przed kamerą, by nie odebrali obecności ekipy jak kolejnego dopustu. Udało się: ""Mali bohaterowie"" to dokument cichej, spokojnej obserwacji, bez żadnych fajerwerków, bez ""potrząsania akwarium"", by wydobyć szczególną ""wartość dokumentalną"". Na pierwszym miejscu – zresztą zgodnie z tytułem – są tu bohaterowie. Wielkie kino? Gdzieżby tam. Ot, kino w ludzkiej skali. Czasem to dużo. "
Kursk (2018),5,"Po tym jak w sierpniu 2000 roku zatonął atomowy okręt podwodny K-141 Kursk, oczy całego świata skierowały się na Rosję. Zwlekając z przyjęciem pomocy oferowanej m.in. przez Wielką Brytanię i Norwegię, władze Kremla skazały bowiem na śmierć 23 marynarzy uwięzionych na wraku. Ci spośród ponad stuosobowej załogi, którzy jakimś cudem przetrwali katastrofę spowodowaną wybuchem torpedy, zginęli więc w zderzeniu z bezduszną, zbiurokratyzowaną machiną. Jej priorytetem nie było bowiem ratowanie życia, lecz utrzymanie iluzji silnego, niezależnego państwa oraz zachowanie w tajemnicy technologii militarnej. W ciągu tygodnia poprzedzającego zejście ekipy ratunkowej na dno Morza Barentsa wszyscy wstrzymywali oddech w oczekiwaniu na wieści, czy z Kurska dochodzą odgłosy mogące świadczyć o tym, że na pokładzie nadal znajdują się żywi ludzie. Pozbawieni łączności radiowej żołnierze mogli jedynie stukać w kadłub, licząc, że ktoś ich usłyszy.         EuropaCorp Ta wstrząsająca historia mogłaby posłużyć za kanwę mocnego dramatu psychologicznego, na co nadzieję dawało nazwisko reżysera. Bo kto, jeśli nie Thomas Vinterberg, który zapisał się w pamięci widzów i krytyków jako autor wnikliwych portretów wewnętrznych swoich bohaterów, zdołałby udźwignąć tak trudny temat, unikając mielizn w postaci nadmiernego melodramatyzmu czy patosu. Klaustrofobiczna atmosfera, dodatkowo zagęszczona przez poczucie bezradności wobec nieuchronnej tragedii, jawiła się jako doskonały punkt wyjścia dla pokazania ludzi w sytuacji ekstremalnej – zdających sobie sprawę z ograniczonych zasobów żywności i powietrza, starających się nie zamarznąć, biernie czekając na odsiecz z zewnątrz. Niestety, wrażliwość twórcy ""Polowania"" przegrała starcie z wizją producenta. Luc Besson robi bowiem wszystko, aby ""Kursk"" zatonął pod ciężarem sztampowych rozwiązań fabularnych i ckliwych, ocierających się o kicz zabiegów stylistycznych (dzieci biegnące, by pomachać na pożegnanie wypływającej z portu łodzi i cerkiewny chór ilustrujący śmierć żołnierzy).  Podobnie jak Michael Cimino w głośnym ""Łowcy jeleni"" realizatorzy symbolicznie wpisują tragiczne wydarzenia między wesele a pogrzeb. O ile jednak laureat Oscara za najlepszy film roku 1978 rozliczał się z wojną wietnamską, skupiając się na wyborach moralnych bohaterów, o tyle ""Kursk"" jest przede wszystkim oskarżeniem wymierzonym w pozbawionych empatii biurokratów nieliczących się ani z międzynarodową opinią, ani z rodzinami ofiar błagającymi, by ich mężowie, synowie i ojcowie wrócili bezpiecznie do domu. Zabrakło tu miejsca na zniuansowanie postaci, gdyż wszystkie funkcjonują jako schematyczne figury reprezentujące ścierające się w nierównej walce strony Dobra i Zła: szlachetny kontradmirał brytyjskiej marynarki (Colin Firth) i zrozpaczona żona gotowa zarzucić władzom kłamstwo (Léa Seydoux) kontra cyniczny wysoko postawiony urzędnik państwowy, którego jedno słowo mogłoby zmienić bieg historii (Max von Sydow).        EuropaCorp Wydaje się, że ""Kurskowi"" mocno zaszkodziło też zakwalifikowanie go do kategorii wiekowej PG-13. Chcąc dostosować historię do wymagań młodszego odbiorcy, twórcy nadmiernie ją wygładzili, koniec końców nie dając sobie szansy ani na naturalistyczne ukazanie dramatu tragicznie zmarłych marynarzy, ani na pogłębioną analizę polityki Kremla. Na ironię zakrawa fakt, że opowieść będąca narodową traumą Rosjan, porównywalną do 9/11 lub katastrofy TU-154 pod Smoleńskiem, została zrealizowana w amerykańskim stylu z mówiącymi po angielsku aktorami. Wszystko to sprawia, że ""Kursk"" można śmiało porównać do ""Titanica"". Nie mam jednak na myśli monumentalnego dzieła Jamesa Camerona, lecz starszą o rok produkcję telewizyjną, na którą swego czasu często można było trafić na pewnej stacji w niedzielne przedpołudnie. "
Zwierzęta (2017),7,"Nie ma chyba lepszej zabawy: wznieść się na wyżyny prawdopodobieństwa, zrobić szczegółowe notatki – ten, z tym, wtedy, tam – żeby już za chwilę lecieć w dół, rozpoczynać mozolną wędrówkę w jakimś zupełnie nowym kierunku. Z jednej strony – syzyfowa praca dociekającego, z drugiej – misterna robota budowniczych labiryntu. Chyba właśnie dlatego tzw. ""mózgotrzepy"" – filmy oszukańcze, kameleonowe, ale też wyjątkowo kruche i łamliwe – dają się równie łatwo kochać, co nienawidzić. Widzowie mają zdecydowanie mniej serca do tych mindfucków, które stawiają zaciekły opór albo jeszcze gorzej – w ogóle nie pozwalają się złamać. ""Zwierzęta"" Grega Zglińskiego należą do kategorii ciężkich twardzieli. Są łamigłówką radykalną, pożerającą własny ogon, spoglądającą na narrację filmową jak na wielkie i w gruncie rzeczy radosne zapasy: z czasem i przestrzenią, życiem i śmiercią, snem i jawą. Łatwo dostrzec w takiej fiksacji na samych sobie staroświecki, artystowski dyrdymał, ale wciąż – dyrdymał silnie uzależniający.       Birgit Minichmayr  Polski Instytut Sztuki FilmowejCoop99 FilmproduktionTellfilm Zaczyna się od skoku – z okna wiedeńskiej kamienicy rzuca się kobieta ubrana w czerwienie. Skacze i znika, jak gdyby nigdy nic się nie wydarzyło – zero krwi, policyjnej kredy, dochodzenia. Nie ma większego halo, bo i w tym świecie nie takie rzeczy uchodzą rzeczywistości płazem. Na przykład bohaterka może być jednocześnie na zewnątrz i w środku domu. Ktoś może być sobą, ale również kimś innym, drzwi w jednej lokacji mogą prowadzić do miejsca oddalonego o setki kilometrów albo w ogóle donikąd, trochę jak – żeby nie szukać zbyt daleko – w ""Zagubionej autostradzie"" Lyncha. Sen miesza się z jawą, fikcja z realnością, nie ma między nimi wyraźnych przejść, żadnych czytelnych rozgraniczeń. Wiadomo mniej więcej tyle: Anna (tajemnicza Birgit Minichmayr) jest pisarką chorobliwie zazdrosną o męża Nicka (Philipp Hochmair), którego podejrzewa o romans z Andreą, sąsiadką z trzeciego piętra. Czy to zdrada faktyczna, czy urojona, pozostaje – chyba jak wszystko w tym filmie – kwestią nierozstrzygalną.   Para – być może w celu podreperowania rozlatującego się związku – udaje się na pół roku w Alpy szwajcarskie. On – kucharz – będzie zbierał regionalne przepisy, ona napisze nową książkę. Po drodze – w scenie tyleż smutnej, co slapstickowo komicznej – Anna i Nick bawią się w dziecięcą grę: wymień wszystkie zwierzęta na daną literę. Zaprzątnięci rozmową, wjeżdżają w pasącą się na poboczu górskiej serpentyny owcę. Sam wypadek kończy się kilkoma zadrapaniami, ale stanowi też swego rodzaju moment przejścia – w trakcie kilku godzin szpitalnej obdukcji filmowa rzeczywistość i klasyczna logika zaczynają na dobre rozłazić się w szwach. Anna przestaje pamiętać, jak długo jest w Szwajcarii, widzi dziwnych ludzi i dziwne sytuacje, śni koszmary, a przed domem czarny kot ludzkim głosem prosi ją o papierosa. Jednocześnie, w wiedeńskim mieszkaniu małżeństwa, tymczasowa lokatorka Misha (Mona Petri) nie może się opędzić od faceta, który bierze ją za swoją tragicznie zmarłą żonę, niejaką Andreę z trzeciego piętra. Z kolei przystojnemu doktorowi, z którym kobieta właśnie zaczęła się spotykać i u którego zapamiętała brak palca u dłoni, nagle ten palec odrasta...       Birgit Minichmayr  Polski Instytut Sztuki FilmowejCoop99 FilmproduktionTellfilm Pytanie: o co tutaj chodzi? I czy w ogóle o coś musi? Są tropy oczywiste – chorobliwa zazdrość Anny wyprojektowana na świat zewnętrzny jak w porządnej freudowskiej neurozie. Popękany, pozamieniany miejscami, czysto skojarzeniowy materiał z nieświadomości wypływający w formie rozsypanki, którą widzowie muszą sobie sami poukładać. Albo zatarcie granicy między życiem a śmiercią, niezgoda na odejście – w końcu ktoś tu na początku umiera, coś się sypie, widać cienie w zamkniętym i niedostępnym pokoju wiedeńskiego mieszkania. Zwierzęta – gadające, popełniające samobójstwa, zdychające na drogach – mogą być łącznikami między Ziemią a Hadesem, prowadzić niespokojne ludzkie dusze na drugą stronę Styksu. Mogą, ale nie muszą, bo Zglińskiego bardziej interesuje praca z i na oczekiwaniach widzów, wspomniane mnożenie zagadek bez pewnej odpowiedzi. W wywiadach reżyser otwarcie przyznaje, że ""Zwierzęta"" powstały bardziej dla zabawy niż z potrzeby poważnej filozoficznej refleksji – dla zgrywu i czystej przyjemności wizualno-narracyjnych igraszek z podświadomością.        Philipp Hochmair,  Birgit Minichmayr  Polski Instytut Sztuki FilmowejCoop99 FilmproduktionTellfilm Tyle że – żeby autorski zgryw stał się zgrywem także dla widzów – potrzeba pewnego wyczucia formy, także – dystansu i otwartości. Zgliński niewątpliwie je ma, a żeby filmu przez przypadek nie położyć, zdecydował się na pracę z ekipą szwajcarską i austriacką, bazując na scenariuszu zmarłego przed jedenastoma laty dziennikarza i reżysera Jorga Kalta. Nie chcę przez to powiedzieć, że Polak sam nie potrafi – po prostu, jeśli nad Wisłą dochodzi nawet do realizacji klasycznych ""mózgotrzepów"", w jakiś tajemniczy sposób w całym kraju obniżają się wtedy poprzeczki i spadają siły wytwórcze. Tymczasem ""Zwierzęta"" trzymają wysoki poziom – wciągają i napinają, dają radochę z na przemian dusznej i komicznej atmosfery, surrealistycznych zdjęć i dziwnych kątów patrzenia kamery. Nikt nas tutaj nie oszukuje, że robi coś na serio, że chodzi o wielką głębię i metafizykę (patrz: kino Łukasza Barczyka). Zgliński widzi się raczej w roli deformatora i karykaturzysty – doprowadza do skrajności największe mindfuckowe klisze, żeby je potem z przyjemnością podpalić i wyjawić ich sztuczność, konstrukcję opartą na powtórzeniu i ciągłym odsyłaniu do w gruncie rzeczy pustych znaczeń. Nihil novi, ale z jaką pasją opowiedziane! W końcu kino zupełnie niepotrzebne po wielokroć bywało tym najbardziej wytęsknionym, odsłaniającym tajniki warsztatu filmowego i jego wielką TAJEMNICĘ – wiele, oj wiele zależy od formy. Nawet jeśli czasami trzeba po nią pojechać aż do samiuśkiej CK Monarchii. "
Mary Poppins powraca (2018),8,"Kiedy wydawało się, że wszystkie odświeżane projekty Disneya powstają według jednej, uniwersalnej formuły, pojawił się Rob Marshall i rozsadził system. Wraz ze swoją ekipą zabrał widzów na zakurzony stryszek angielskiego domostwa i odkrył bajeczne skarby minionej epoki. ""Mary Poppins powraca"" jest bowiem nie tylko powrotem ukochanej filmowej bohaterki sprzed prawie sześciu dekad, ale też wyprawą do kina, jakie wówczas tworzono. Widowisko twórcy ""Chicago"", ""Nine – Dziewięć"" i ""Tajemnic lasu"" jest niczym wehikuł czasu otwierający przed nami wrota do magicznego show, które najlepiej opisuje angielski termin ""extravaganza"". Skarby minionej epoki ożywają nie tylko w warstwie narracyjnej, ale również formalnej, oszałamiając i przyprawiając o zawrót głowy.       Joel Dawson,  Emily Blunt,  Nathanael Saleh,  Pixie Davies  Disney Enterprises, Inc. Akcja ""Mary Poppins powraca"" rozgrywa się w Anglii w czasach wielkiego kryzysu. Michael i Jane Banksowie są już dorośli. Codzienność i odpowiedzialność sprawiły, że zapomnieli, czym jest beztroska radość i porywy niczym nieskrępowanej wyobraźni. Michael nie otrząsnął się z żałoby po stracie żony i desperacko próbuje być dobrym ojcem dla trójki dzieci, czego skutkiem są długi i zagrożenie eksmisją z rodzinnego domu. Jane wiedzie samotne życie, skupiając się na pomocy biednym i poszkodowanym przez kryzys. Kiedy rodzina Banksów znajdzie się w krytycznym położeniu, na progu ich domostwa znów stanie enigmatyczna Mary Poppins. Jej działania szybko wprowadzą chaos, który pozornie wyda się jeszcze bardziej pogrążać Banksów w kryzysie, lecz w rzeczywistości okaże się potrzebnym powiewem świeżości.  Jak widać, nie jest to opowieść zbyt odkrywcza. Jednak twórcy filmu doskonale wiedzą, że najlepsze baśnie zawsze oparte są na prostych i doskonale znanych odbiorcom pomysłach. O ich sukcesie decydują zaś umiejętności opowiadających, którzy muszą poszczególne elementy ożywić w taki sposób, aby zaangażować wyobraźnię widzów i słuchaczy. I na tym polu Marshall i jego ekipa nie zawiedli. Emily Blunt okazała się idealną Mary Poppins. Jest kwintesencją brytyjskości: dystyngowana i pryncypialna, a jednocześnie filuterna i skłonna do psot. Trójka dzieci Michaela pełna jest szlachetnych intencji, ale i niezwykłej zdolności do popadania w tarapaty, co prowadzi do fascynujących i wzruszających sekwencji filmowych. Czworo dorosłych bohaterów (Michael, Jane, John i czarny charakter pan Wilkins) dopełniają obraz idealnej opowieści dla dzieci w każdym wieku.       Emily Blunt,  Lin-Manuel Miranda  Disney Enterprises, Inc. Marshall jednak na tym nie poprzestał. Postanowił uczynić film niezwykłym doświadczeniem. W tym celu sięgnął do dawnych wzorców musicalowych. Nad całym przedsięwzięciem unosi się duch Gene'a Kelly'ego. Widać to w rozbudowanych scenach  śpiewanych i imponujących rozmachem oraz pomysłowością sekwencjach tanecznych.  Przywodzą one na myśl tak ambitne przedsięwzięcia jak na przykład ""Amerykanin w Paryżu"" – tym, jak miksują różne style filmowe, jak nie boją się łamać tempa opowieści. Pojawia się nawet mocno rozbudowana sekwencja łącząca klasycznie wyglądającą animację z grą aktorów. Wszystko to sprawia, że mamy do czynienia z oszałamiającym spektaklem ruchu i dźwięków.  Chcąc pobudzić wyobraźnię widzów, Marshall postawił na zapomniane sztuczki i ryzyko się opłaciło. Wybudzi więc z letargu tych wszystkich, którym znudziła się już dotychczasowa baśniowa stylistyka Disneya. Ci jednak, którym ona w pełni odpowiadała, mogą poczuć się przytłoczeni. Mimo wszystko najnowsza produkcja Disneya oferuje przygodę, na którą warto się wybrać. ""Mary Poppins powraca"" to dzieło imponujące swoją bezkompromisowością."
Dene wos guet geit (2017),6,"Recenzent ""The Hollywood Reporter"" żartuje, że szwajcarskie biura turystyczne nie będą zachwycone reżyserskim debiutem Cyrila Schaublina. Rzeczywiście, po obejrzeniu ""Dene Wos Guet Geit"" można by dojść do wniosku, że ojczyzna Rogera Federera i Friedricha Dürrenmatta to smutna dystopia zaludniona przez pogrążonych w apatii samotników. Co z tego, że wskaźnik PKB przebija sufit, a poziom opieki medycznej stanowi niedościgniony wzór, skoro rzeczywistość wokół przywodzi na myśl ""Nowy wspaniały świat"". Cytując klasyka: jest super, więc o co ci chodzi?        Amon Films Alice (Sarah Stauffer) pracuje na infolinii wszechpotężnej firmy Everywhere Switzerland, gdzie sprzedaje m.in. ubezpieczenia emerytalne i usługi internetowe. Po godzinach dzięki pomocy znajomego pielęgniarza wyłudza metodą ""na wnuczka"" pieniądze od schorowanych emerytek.  Ofiarą jej mistyfikacji pada m.in. pani Oberli. Śledztwo w sprawie oszustki rozpoczyna para detektywów. W tym czasie oddział policji w pełnej gotowości bojowej pilnuje bezpieczeństwa na ulicach. O dziwo, funkcjonariusze nie wydają się szczególnie podenerwowani stanem wyjątkowym. Większe poruszenie wzbudza w nich słaby zasięg w telefonie albo rozmowa o butach z rewidowanym przechodniem.  Tytuł filmu (""Ci, którzy mają się dobrze"") został zaczerpnięty z piosenki napisanej w latach 70. przez poetę i pieśniarza Maniego Mattera. W swoich dziełach z ironią opisywał on konsumpcjonizm i stagnację szwajcarskiego społeczeństwa. Jak pokazuje dzieło Schaublina, na przestrzeni kolejnych dekad negatywne postawy i zjawiska tylko się pogłębiły. Bohaterowie sprawiają wrażenie, jakby cierpieli na katatonię: reagują z lekkim opóźnieniem, nie okazują emocji, mówią, jakby mieli wbudowane w krtaniach syntezatory mowy. Pół ludzie, pół automaty. W dialogach co rusz wymieniane są hasła wi-fi, kody dostępu, numery kont. Zupełnie jakby cała egzystencja dała się zamknąć w zaklętym ciągu znaków. Oglądając film, trudno nie przypomnieć sobie słynnej kwestii z ""Trzeciego człowieka"" Carola Reeda: Włochy pod rządami Borgiów – wojna, przelew krwi i kłębowisko intryg, a wyprodukowali renesans, Leonarda i Michała Anioła. A Szwajcaria? 500 lat pokoju i demokracji i co mają? Zegar z kukułką.        Amon Films Odhumanizowanie filmowego świata konsekwentnie podkreśla forma: brak muzyki, statyczne nieefektowne kadry, wyblakłe kolory, jednostajne nieatrakcyjne plenery. Ekranowy Zurych mógłby z powodzeniem służyć jako miejsce akcji horroru o zombie. Szkoda więc, że ciekawe pomysły realizacyjne nie idą w parze z interesującą historią. Albo inaczej: opowieść, którą Schaublin ma widzom do zaprezentowania, spokojnie dałoby się zamknąć w krótkim metrażu. ""Dene Wos Guet Geit"" uwiera, drażni, ale również przynudza. Sama atmosfera, niestety, nie wystarczy, by utrzymać widza w skupieniu przez 70 minut seansu. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
L'animale (2018),6,"Mąż, żona, dorastająca córka. Nic nadzwyczajnego. Bohaterowie filmu Kathariny Mückstein ""L'animale"" początkowo wydają się bardzo typową rodziną. Mają swój bagaż przywar i problemów: trwająca od lat budowa domu, nastoletnia córka kumplująca się z grupą motocyklistów, którzy bywają agresywni wobec innych. To właśnie te ""brudy"" czynią ich zwyczajnymi ludźmi, bo przecież w życiu nie ma ideałów. Pozwalają też ukryć tajemnice, których ujawnienie zburzyłoby tak pieczołowicie budowaną iluzję. A jednak status quo jest bardzo delikatną rzeczą. Wystarczą głupstwa, by nim zachwiać: zapomniany portfel, wizyta u weterynarza...       Sophie Stockinger  Nikolaus Geyrhalter FilmproduktionORF Film/Fernseh-AbkommenLa Banda Film  Tematem przewodnim ""L'animale"" jest problem bycia sobą i realizacji marzeń w świecie domagającym się kompromisów i koegzystencji z innymi ludźmi. Reżyserka, mówiąc o tym, nie bawi się w delikatność. Co druga scena wprost werbalizuje stawiany problem. W szkole nauczycielka przypomina uczniom o zbliżającej się maturze i konieczności wybrania dalszej ścieżki edukacyjnej lub zawodowej. Jakby tego było mało, omawia właśnie lekturę, która bezpośrednio dotyka problemu realizowania własnego potencjału. Z kolei główna bohaterka, nastoletnia Mati, w domu przyuczana jest do zawodu weterynarza. Jej przyjaciel ma za to wbijane do głowy przez rodziców, że kiedyś z Mati się ożeni i przejmie po ojcu biznes. Indoktrynacja wydaje się tak skuteczna, że chłopak zaczyna podejmować kroki, by zmienić definicję relacji z Mati.  Czytelność przesłania swego dzieła Mückstein zapewnia nie tylko ostentacyjnym powtarzaniem go przez połowę bohaterów filmu, ale również przez zestaw problemów, z jakimi muszą się oni zmagać. Jedynym ciekawym rozwiązaniem wydaje się punkt wyjścia, który czyni z Mati jedyną dziewczynę w grupie młodocianych motocyklistów-rozrabiaków. Choć zatem jej problemy okazują się filmową kliszą, to przez fakt, że sama się wyróżnia na tle podobnych bohaterek, z miejsca podnosi wartość ""L'animale"".  Mückstein najwyraźniej zdawała sobie sprawę z problemów, jakie wiążą się z wybraną przez nią fabułą. Postawiła więc na solidną realizację, której kluczowym elementem było stworzenie interesujących, wybijających się z otoczenia postaci. I to się reżyserce udało. Zarówno Mati, jak i inne główne osoby dramatu (ojciec, matka, kumpel), zostali gruntownie przemyślani. Nie są to może w pełni rozwinięte osobowości, ale w zakresie, w jakim potrzebne są opowieści, reżyserka postarała się, by nie byli nijakimi, jednowymiarowymi narzędziami posuwania fabuły do przodu.       Dominik Warta,  Stefan Pohl  Nikolaus Geyrhalter FilmproduktionORF Film/Fernseh-AbkommenLa Banda Film  Mückstein okazała się też mieć szczęśliwą rękę do aktorów. Sophie Stockinger, odtwórczyni roli Mati, potrafiła ożywić ją, nadać jej indywidualny charakter, uczynić ważnym punktem skupiającym uwagę widzów. Partnerujące jej osoby nie prowadzą aktorskich szarż mających zagwarantować im lepszą ekranową widoczność. Robią dokładnie to, co powinni, by mało oryginalny scenariusz zmienić w interesujące dzieło filmowe.  W sumie ""L'animale"" jest jedynie kolejną opowieścią o problemach bycia sobą. Ponieważ jednak reżyserce udało się zgrać ze sobą wszystkie elementy, film wypada solidnie i nie irytuje miałkością swojego przesłania. "
Miśków 2-óch w Nowym Jorku (2018),2,"Polska to jednak dziwny kraj. Tylko u nas sporym hitem kasowym - większym niż np. ""Doktor Strange"" i ""Batman v Superman"" - mogła stać się trzecioligowa animacja, która przez większość kin na świecie przemknęła kompletnie niezauważona. ""Misiek w Nowym Jorku"", bo o nim mowa, doczekał się dwóch 45-minutowych kontynuacji, które pierwotnie miały zostać wypuszczone bezpośrednio na rynek DVD. U nas możemy je tymczasem oglądać na wielkim ekranie, sklejone w jeden pełnometrażowy utwór. Tytuł nie kłamie - ""Miśki"" są rzeczywiście dwa. Oba tak samo wyliniałe, pozbawione wdzięku, kreatywności i szacunku do widza.        Lionsgate  W pierwszej części filmu świeżo koronowany na króla Arktyki bohater raz jeszcze opuszcza dom rodzinny i wraz z synem udaje się w podróż do Nowego Jorku. Wyprawa nie idzie jednak zgodnie z planem. Misiek zostaje niesłusznie posądzony o serię napadów bankowych i z pomocą wiernych przyjaciół próbuje dowieść swojej niewinności. W połowie seansu okazuje się, że na naszego pechowego futrzaka czeka kolejne wyzwanie. Zazdrosny brat wyświadczył mu niedźwiedzią przysługę, sprzedając wszystkie arktyczne lodowce producentom wody mineralnej z Oszukistanu. Jedyną nadzieją na uratowanie mroźnego lądu jest mecz hokejowy między drużynami obu krajów. Walka o miśtrzostwo okaże się istną miśją niemożliwą. Tak samo jak oglądanie tego filmu.        Lionsgate  Decyzja, by połączyć ze sobą dwie autonomiczne historie, uczyniła ""Miśków 2-óch"" istnym monstrum Frankensteina. Znajdziecie tu zarówno kryminał, pastisz kina sportowego, slapstickową komedię, opowieść o nadszarpniętych rodzinnych więzach, przestrogę przed bezmyślną eksploatacją świata natury, a nawet upomnienie skierowane do nadużywających władzy polityków. Wszystko wymieszane bez ładu i składu, bez zachowania elementarnej logiki. Chaos pogłębia schizofreniczny główny bohater, który w połowie filmu przechodzi niespodziewaną przemianę wewnętrzną. Z ciamajdowatego prostaczka o złotym sercu Misiek staje się nagle nieugiętym, roztropnym władcą. Twórcy najwyraźniej doszli do wniosku, że mali widzowie nie będą zadawać niewygodnych pytań tak długo, jak z ekranu nie powieje nudą. Seans wypełniają więc ""atrakcje"" w postaci upadków, poślizgnięć i kopnięć prądem.        Lionsgate  Jak widzicie, reżyser Tim Maltby nie ma ambicji stworzenia Sagrady Familii wśród filmów animowanych. Fabuły wymyślono na kolanie, żartom brakuje polotu, postaciom - charakteru, a szkaradna, toporna warstwa wizualna przywodzi na myśl produkowane taśmowo seriale z ramówek dziecięcych stacji telewizyjnych. Zdaje misie (przepraszam, nie mogłem się powstrzymać), że Wasze pociechy zasługują na więcej. "
Zabójcze maszyny (2018),4,"""Zabójcze maszyny"" zaczynają z wysokiego C i po krótkim zarysowaniu kontekstu opowieści narzucają zabójcze tempo. Na rozległym pustkowiu ma miejsce niezwykły pościg – ogromna konstrukcja osadzona na kołach z zawrotną prędkością podąża śladem mniejszej, która na wieść o zagrożeniu błyskawicznie składa się jak scyzoryk i rusza przed siebie. Szybko staje się jednak jasne, że w starciu z tytanem maluczcy nie mają szans; gigant dosłownie wchłania ofiarę w swoje nieskromne progi. Oto właśnie Londyn, za aprobatą rozentuzjazmowanych mieszkańców, zagarnął bawarskie miasto bogate w zapasy paliwa.       Hera Hilmar  Universal Pictures  Debiutujący w roli reżysera Christian Rivers sięga tutaj po pierwszą odsłonę z tytułowej tetralogii (""Predator's Gold"" 2003, ""Infernal Devices"" 2005, ""A Darkling Plain"" 2006) Phillipa Reeva, która przedstawia futurystyczną, steampunkową wizję postapokaliptycznego świata, zbudowanego na zgliszczach wojny 60-minutowej. Ostało się niewiele: po ogromnych połaciach terenu krążą jedynie miasta-maszyny, pozostawiające po sobie imponujące kratery. Wszelkie artefakty z przeszłości, zwłaszcza stara technologia, są w cenie, a w muzealnych gablotach wiktoriańskiego Londynu widnieją tostery czy figurki ""amerykańskich bożków"" – Minionków (to jeden z nielicznych humorystycznych akcentów w tym napuszonym filmie). Co rusz powraca tutaj idea ""miejskiego darwinizmu"", zaś fraza ""for Quirk's sake"", odwołująca się do człowieka, który ""umaszynowił"" stolicę Anglii, to ulubiony wykrzyknik jednego z bohaterów.  Fakt, poruszające się czy nawet wiszące miasta-konstrukcje wyglądają na dużym ekranie całkiem efektownie (Rivers odpowiadał dotąd za storyboardy i nadzorował efekty specjalnie u Petera Jacksona). Problem natomiast stanowi scenariusz sprawnego jak dotąd tercetu Jackson-Boyens-Walsh mającego na koncie chociażby dwie trylogie: ""Władcę Pierścieni"" (2001-2003) i ""Hobbita"" (2012-2014) oraz ""King Konga"" (2005). Wątek dużych miast wchłaniających małe w celu zdobycia dostępu do ich cennych surowców oraz wykorzystania ich mieszkańców jako taniej siły roboczej, jawiący się jako czytelna metafora późnego kapitalizmu, stosunkowo wcześnie ustępuje do bólu konwencjonalnej fabule.        Universal Pictures  Spośród nijakich bohaterów wyróżnia się być może najciekawsza, choć wcale nie oryginalna Hester Shaw (Hera Hilmar), córka archeolożki, która zginęła, broniąc dostępu do niebezpiecznej broni. Dziewczyną z tajemniczą blizną na policzku kieruje więc chęć zemsty na mordercy rodzicielki, prowodyrze ataków na inne miasta, jednowymiarowym czarnym charakterze Thaddeusie Valentinie (Hugo Weaving). Przypadkowo jej towarzyszem staje się z kolei pracujący w muzeum badacz przeszłości, Tom Natsworthy, którego rola ogranicza się jedynie do nieudanego ""rozluźniania atmosfery"", a później do odhaczenia koniecznego wątku miłosnego. Trudno również jakkolwiek angażować się w losy karykaturalnego pół-robota Shrike'a ze święcącymi na zielono ślepiami. Raz bohater w absurdalnie podniosły sposób wynurza się z głębin morskich przy akompaniamencie grzmotów. Innym razem dramatycznie wyjawia, że nie ma serca, zupełnie jak kolekcjonowane przez niego przedmioty – a wszystko przy akompaniamencie ckliwego pianinka. Ukazany w retrospekcji jako surowy, acz kochający opiekun Hester, za sprawą podobnych klisz budzi tylko politowanie.  Śmiercionośna broń wygląda tutaj jak zabawkowa kula plazmowa z trzaskającymi wokół iskrami (choć trzeba przyznać, że pole rażenia ma spore), atakowi próbuje zapobiec bezpłciowa grupa rebeliantów, a finałowy pojedynek przypomina uboższą wersję ""Gwiezdnych wojen"". Zanim jednak dojdzie do jakże przewidywalnej kulminacji, ""Zabójcze maszyny"" zdążą już zmęczyć usilnym popychaniem akcji do przodu i kreowaniem zupełnie nieangażujących konfliktów. Zamiast zanurzyć się w intrygującym świecie, przyjrzeć temu, jak funkcjonują miasta czy zastanowić się, jak wpływa na nie nowa topografia, twórcy śledzą tylko niezajmujące losy sztampowych postaci. Choć punkt wyjścia fabuły jest w takim samym stopniu kuriozalny, co intrygujący, całość pozostawia spory niedosyt. Uniwersum jest kiepsko nakreślone, klisza goni kliszę, a bardziej zabójcza od tytułowych maszyn okazuje się ekranowa nuda. "
Diabeł: Inkarnacja (2018),3,"""Wierzę, że jak człowiek umiera, to umiera"", mówi Megan, bohaterka ""Diabła: Inkarnacji"", nieświadoma, że twórcy szykują dla niej nie lada niespodziankę. Z pozycji widza o zaskoczeniu nie może być jednak mowy: film ma w końcu w tytule ""diabła"" i ""inkarnację"", a w oryginalnej wersji – ""opętanie"". Już w otwierającej scenie mamy zresztą egzorcyzm, lewitującego księdza i powykręcaną jak paralityczka niewiastę o demonicznym spojrzeniu. W sumie nic dziwnego, że reżyser Diederik Van Rooijen od razu wykłada karty na stół – widmo ""Egzorcysty"" ma się przecież dobrze i mimo czterdziechy na karku wciąż krąży nad Hollywood, a zaśmiewające się złowieszczo panienki z brudnymi paznokciami i żółtymi zębami nie robią już na nikim większego wrażenia. Sęk w tym, że reżyser aż do końca kurczowo trzyma się szablonu. Zaiste, bez zaskoczeń: ""Diabeł: Inkarnacja"" to film tak słaby jak jego polski tytuł.        Kirby Johnson  CTMG, Inc. Pomysł niby ma ręce i nogi. Zmarła w trakcie egzorcyzmu dziewczyna zostaje przywieziona do szpitalnej kostnicy, gdzie oczywiście wychodzi na jaw, że tli się w niej jeszcze diabelska iskierka. Megan (Shay Mitchell), świeżo upieczona pracownica nocnej zmiany, będzie musiała stawić czoła nawiedzonej, przepracowując przy okazji swoją traumatyczną przeszłość. Czyli klasyczne połączenie: parapsychologia plus psychologia, terror plus terapia. Wszystko oczywiście w odpowiednio klaustrofobicznej przestrzeni prosektorium, równie stosownej dla psychodramy co dla upiornej skradanki w oczekiwaniu na kolejny jump-scare.          Shay Mitchell  CTMG, Inc. I w tym właśnie problem: Van Rooijen kręci horror rutynowo, z podręcznikiem w ręku (był już zresztą całkiem podobny film, ""Autopsja Jane Doe""). Kiedy przełożony oprowadza Megan po kostnicy, czujemy, że reżyser po prostu odbębnia ekspozycję, mechanicznie przygotowując pole dla nadchodzących horrorowych atrakcji: ""patrzcie, tu jest ciemny korytarz, tu jest winda, tam krematorium, już za chwilę przydadzą się nam w spektaklu"". Wiadomo, precyzyjny opis otoczenia to fundament dramaturgii w rozgrywających się na małej przestrzeni filmach. Reżyser ma nawet parę znośnych pomysłów na postraszenie nas elementami scenografii – a to łazienkową suszarką do rąk, a to irytującym oświetleniem działającym na fotokomórkę. Ale brakuje mu inscenizacyjnego polotu, żeby wprowadzić te detale organicznie, mimochodem. Kiedy tylko Megan bawi się gumową piłeczką albo rzuca okiem na kamerę przemysłową, wiemy, że już za chwilę przydadzą się one jako rekwizyty. ""Diabeł: Inkarnacja"" to horrorowy teatrzyk, w którym widzimy sznurki, na jakich zawieszono nietoperze; w którym wiemy, zza którego węgła wyskoczy zaraz kolejny diabeł. Cała maszyneria grozy jest tu na widoku – zamiast dać się mielić jej trybom, po prostu patrzymy, jak się obracają. Nuda.         Shay Mitchell  CTMG, Inc. Nie sprawdza się też pomysł, by ograć dwuznaczność sytuacji: to prawdziwe opętanie czy może Megan nie potrafi odróżnić rzeczywistości od złudzeń? Bohaterka przeżyła osobistą tragedię, wychodzi z nałogu i zdradza objawy zespołu stresu pourazowego, więc świadectwo jej zmysłów nie jest w pełni wiarygodne. Grająca ją Shay Mitchell robi co może, by uprawdopodobnić ten dramat. Ale reżyser podkopuje zmagania aktorki, z marszu odsłaniając kurtynę tajemnicy. Przywitani sekwencją nadprzyrodzonego egzorcyzmu, nie mamy przecież żadnych wątpliwości co do natury dziwnych zdarzeń w kostnicy. Rezultat jest taki, że kolejne sceny, w których dziewczyna kwestionuje to, co widzi, nie tyle kipią od suspensu, co po prostu niecierpliwią. I tak też ogląda się cały film: spoglądając na zegarek, odliczając czas do końca, wspominając wersje tej historii, które nie zgniły jeszcze w kostnicy horrowych klisz. O jedną inkarnację za dużo. "
Kraina wielkiego nieba (2018),9,"Z góry widok jest przepiękny. Równe rządki białych kwadracików, identyczne trawniki i ogródki, regularność, porządek, czystość. Typowe amerykańskie przedmieścia w apogeum swojej świetności, czyli gdzieś na przełomie lat 50. i 60. Spełnienie kapitalistycznego snu: dom, auto i praca dla każdego. Słoneczko i dobrobyt, wszystko – od portfela po równo przyciętą trawę – będzie sobie tak rosnąć w nieskończoność, jak giełdowe słupki na Wall Street. Wystarczy jednak sięgnąć po szkło powiększające i nieco przybliżyć obraz. Na uboczu prości faceci w drelichach czekają na transport i kurzą fajki. Sklepy jakieś takie biedne, tynk się z nich sypie, na bitą drogę wylazły zeschnięte chaszcze. Jeanette – żona Jerry'ego i matka Joe – przechadza się wzdłuż sznurów z praniem, z głowy odstają jej papiloty, uśmiecha się niepokojąco, jakby przez zaciśnięte zęby. W tle szaleje wielki pożar, płoną lasy Montany, w telewizyjnych wiadomościach biją na alarm. Świat – ten w skali mikro, rodzinny, zamknięty, ale też ten na zewnątrz – powolutku rozłazi się w szwach.        Carey Mulligan,  Jake Gyllenhaal  I gdybym miał sobie wyobrazić debiut prawie idealny – antykabotyński, skromny, świetnie napisany i obsadzony – pomyślałbym właśnie o ""Wildlife"" Paula Dano, aktora o twarzy wiecznego dzieciaka. Polski tytuł – ""Kraina wielkiego nieba"" – zupełnie nie oddaje ciężaru tego filmu, jest zbyt miękki, zbyt ogólny. Ambicje Dano sięgają dużo głębiej, poza kameralny portret rozpadu rodziny, a nawet poza nostalgię, która otacza współczesną amerykańską popkulturę ciasnym kordonem klisz i powtórzeń. Zaczyna się jak prosty ""coming-of-age movie"" – ojciec uczy syna grać w football, w domu prototypowa matka w fartuchu krząta się wokół obejścia. Rodzina niedawno przeniosła się do Montany za pracą, Jerry (Jake Gyllenhaal) robi za pomagiera na polu golfowym dla bogaczy, a 14-letni Joe (świetny Ed Oxenbould) próbuje się nie przywiązywać do nikogo i niczego, bo przecież jutro mogą być już daleko stąd i wszystko trzeba będzie zaczynać od nowa. Jest też Jeanette (Carey Mulligan), największa indywidualistka w paczce, zduszona matkowaniem, wyizolowana w krainie identycznych pustych ulic, wózków sklepowych i ciągnących się po horyzont parkingów. W sytuacji permanentnej niepewności cała trójka bawi się w amerykański sen, odgrywa małą stabilizację na przekór ciężkim warunkom życiowym i w opozycji do własnych potrzeb.  Na ten przedmiejski teatrzyk patrzymy oczami Joe, nastolatka, który wie i rozumie zdecydowanie więcej, niż są w stanie dostrzec jego rodzice. Wciągany w kolejne domowe awantury, jest dla matki i ojca nie tyle dzieckiem, co partnerem do zwierzeń, mądrym kumplem od kuchennych pogaduch, ciepłym kocykiem w świecie obojętności i wyrachowania. A rodzinne więzienie sypie się prawie bezgłośnie, uwalniając olbrzymie pokłady frustracji i niespełnionych oczekiwań. Jerry traci pracę, ale zamiast szukać nowej, zaczyna wysiadywać z piwem w samochodzie, jedynym miejscu, w którym amerykański mężczyzna może poczuć się naprawdę bezpiecznie. W końcu – jednocześnie uciekając od narzuconej roli ""głowy rodziny"" i wchodząc w równie konserwatywną rolę ""męskiego bohatera"" – zgłasza się na ochotnika przy gaszeniu wielkiego pożaru; tego, co to od dawna tli się na horyzoncie i wyłazi z telewizji. Jeanette jest wściekła i zdegustowana – co to za facet, który dla fanaberii porzuca żonę i dorastającego syna? Tyle że już następnego dnia – umalowana, elegancko ubrana i z szerokim uśmiechem na ustach – zaczyna działać i żyć poza dotychczasową kuchenną rutyną, szukając ujścia dla własnego temperamentu i wyznaczając sobie nowe przestrzenie wolności. Amerykański sen nie przygotował jednak dla niej zbyt wielu alternatyw: może być matką, żoną, ewentualnie kochanką. Opieka albo seks – takie jest naturalne przeznaczenie kobiety. I Jeanette testuje różne warianty tych oczywistych schematów – wiąże się ze starszym, bogatym mężczyzną w nadziei na poprawę rodzinnych finansów. Z synem dzieli się domem i własnymi myślami, tak jak dawniej z mężem. Wraca do młodzieńczych przyzwyczajeń i porzuconych stylów życia. Emancypuje się powoli, w bólach, ale pięknie – bez znajomości i książek, które utorowały drogę feministkom drugiej fali, za to w zgodzie z własnym przeczuciem, potrzebą i pędem ku wolności.        Carey Mulligan,  Jake Gyllenhaal          Carey Mulligan,  Jake Gyllenhaal          Carey Mulligan,  Jake Gyllenhaal  Skomplikowane i zmienne konfiguracje rodzinne nie oznaczają jednak, że Dano wykreował rzeczywistość jak ze starej fotografii albo opery mydlanej. ""Wildlife"" gra na wyjątkowo subtelnych emocjach, mnóstwo rzeczy odbywa się tutaj na poziomie spojrzeń, gestów, niejednoznacznych, wspaniale rozpisanych i aluzyjnych dialogów. Wybitne role stworzyło trio Gyllenhaal, Mulligan, Oxenbould, naturalnie połączone rodzajem cierpkiej chemii – ciepłem i zaufaniem płynnie przechodzącym w ironię, dystans czy rozczarowanie. Świetny jest również Bill Camp jako Warren Miller – kochanek Jeanette, postać trudna do zaklasyfikowania, sytuująca się gdzieś pomiędzy seksualnym predatorem a małomiasteczkowym filozofem, podobnie jak Brinsonowie uwikłana w paradoksy american dream. Jest wreszcie ""Wildlife"" filmem wybitnym, bo kontestację traktuje nie na zasadzie wylewania dziecka z kąpielą – dowalmy westernowi, dowalmy melodramatom, dowalmy konserwatywnym opowieściom o suburbiach, niech nic po nich nie zostanie! – ale jako subtelną pracę odrywania kolejnych warstw cebuli, zadanie z konieczności rozłożone na wiele wątków i wiele odcieni emocjonalnych.   Demitologizowanie amerykańskiego snu musi więc dotykać obu płci i wszystkich pokoleń. Przedmieścia – przestrzeń realizacji konserwatywnego modelu życia – nie odpuszczają tutaj nikomu, być może najbardziej dając się we znaki właśnie Jerry'emu i Joe, facetom delikatnym i niezbyt skorym do rywalizacji. Oczyma wyobraźni widzę już Joe za dziesięć lat, jak z długimi włosami i w kolorowej koszuli wkłada kwiaty w lufy policyjnych karabinów. To właśnie jego pokolenie najmocniej zbuntuje się przeciwko wartościom dyktowanym przez kapitalistyczny american dream i etykę klasy średniej. Jest to również to samo pokolenie, które – po upływie kolejnych dziesięciu lat – zacznie własne dzieciństwo na białych, porządnych przedmieściach ponad miarę idealizować: w kinie, telewizji, książkach, popkulturze. To dlatego Joe będzie z taką zapalczywością namawiał rodziców na wspólną fotografię, ostatecznie chwytając coś, co już dawno przestało istnieć, jakieś powidok dawnej pełni, okruchy starego teatru pozorów. Płomienie kontestacji zdążyły w międzyczasie spopielić cały ten mit, zostali tylko ludzie, z którymi trzeba jakoś żyć i jakoś ich kochać. A to wszystko – w skondensowanej i napiętej jak struna formie – zaprezentował nam wieczny dzieciak, aktor-nastolatek, dorosła kopia filmowego Joe: Paul Dano, rocznik 1984. Naprawdę, chylę czoła. I nie potrzebuję już żadnych dodatkowych rekomendacji."
Pod wiatr (2017),4,"Od wojny na Bałkanach minęło już ćwierć wieku. Ci, którzy byli wtedy dziećmi, zdążyli dorosnąć i zbudować sobie nowe życie. Tak jak bohater filmu ""Pod wiatr"", Vedran Garibćic (Boris Glibusic). Ma dom, pracę, znajomych. Pozornie wszystko jest z nim w porządku. A jednak reżyser pokazuje, jak krucha jest stworzona przez niego konstrukcja. Jak głębokie są rany, z których nikt w jego otoczeniu nie zdaje sobie nawet sprawy. Bo Vedran nie mieszka w Bośni i Hercegowinie. Przed laty wyemigrował do Szwecji i to tam, w otoczeniu ludzi, którzy o wojnie wiedzą tylko z podręczników historii, stworzył sobie dom: niewielkie mieszkanko z roślinką, o którą dba z troską graniczącą z obsesją.        SCCA / pro.baDigital CubeMadants Kiedy poznajemy Vedrana, jego życie niespodziewanie znajdzie się na zakręcie. A wszystko przez telefon z ojczyzny informujący go, że odnaleziono i zidentyfikowano szczątki jego zabitych podczas bałkańskiego konfliktu rodziców. Bohater musi wrócić do kraju, by sfinalizować formalności związane z pochówkiem. Dla Vedrana jest to traumatyczne doświadczenie, choć mężczyzna do wylewnych nie należy i pozornie zachowuje spokój. Chaos emocjonalny reżyser Timur Makarevic stara się pokazać nie wprost. Powierzchowny spokój bohatera kontrastowany jest z hałaśliwym życiem prowadzonym przez nowe pokolenie Bośniaków, którzy wojny nie pamiętają lub urodzili się już po jej zakończeniu. Napięcie ma budować również montażowa zbitka obrazów drzew, szumu wiatru i towarzysząca temu melodia.  Niestety to, co w założeniu powinno być ciekawą wizualizacją przeżyć wewnętrznych bohatera, na ekranie wypada nieporadnie. Symbolika jest zbyt nachalna, podana w sposób nadmiernie ostentacyjny, co sprawia, że nie wywołuje oczekiwanego efektu na widzach. Wynika to najprawdopodobniej z braku warsztatowego obycia Makarevica, który do tej pory pracował przede wszystkim jako montażysta i ""Pod wiatr"" jest jego pełnometrażowym fabularnym debiutem.  Problemem jest również wymowa filmu. Patrząc na to, jaką formę przybiera fabuła, można dojść do wniosku, że nie jest to do końca dramat pesymistyczny, że Makarevic widzi światełko w tunelu, drogę do odrodzenia. Ten optymizm nie jest oczywiście niczym złym. Wymagał jednak podejścia do niego z dobrze przemyślanym planem. ""Pod wiatr"" niestety spłaszcza problemy psychologiczne bohatera, oferując łatwe rozwiązania, które w przyjętej konwencji wypadają fałszywie, śmiesznie.        SCCA / pro.baDigital CubeMadants Całości nie ratuje też Boris Glibusic. To prawda, że stało przed nim trudne zadanie. Vedran to postać mało ekspresyjna. Wymagała więc skupionej gry, pełnej niuansów i plastycznej gry ciałem, a w szczególności sprawnego wykorzystania mimiki twarzy. Glibusic jest jednak bierny, a jego spojrzeniu brakuje intensywności, która byłaby w stanie przekazać widzom wszystko, czego jego bohater nie potrafi ubrać w słowa.  Sam pomysł na ""Pod wiatr"" nie był zły. Próba pokazania długoterminowych skutków wojennej traumy doznanej przez cywila, do tego dziecko, to koncept wart rozwinięcia. Niestety zabrakło skutecznej strategii twórczej, która potrafiłaby przekształcić całość w ważny emocjonalnie i intelektualnie film."
Nadmiar łaski (2018),5,"Cienka jest linia oddzielająca wiarę od szaleństwa. Z jednej strony ufundowana na micie niewidzialnej, wszechmocnej istoty religia stwarza okazję do interpretowania schizofrenicznych objawów jako błogosławieństwa. Z drugiej – coraz bardziej zlaicyzowane społeczeństwo (rzekomo) odwraca się od wartości takich jak prawda czy miłość, na które monopol uzurpuje sobie Kościół katolicki. Ten dualizm staje się podstawą ""Nadmiaru łaski"". Reżyser Gianni Zanasi próbuje wykorzystać komediowy potencjał objawień maryjnych, jednocześnie osadzając fabułę w kontekście kryzysu migracyjnego. Niestety mimo że Madonna (o surowym obliczu izraelskiej aktorki Hadas Yaron) daje się poznać jako osoba krewka i nieznosząca sprzeciwu, a jej pojawienie się jest doskonałym pretekstem do wzięcia pod lupę włoskiej religijności, to z tego połączenia nie wychodzi nic dobrego.        Hadas Yaron  Rai CinemaPupkin ProductionIBC Movie Film nie zapada w pamięć ani dzięki obrazoburczym żartom (jak ""Dogma"" Kevina Smitha), ani dzięki analizie fenomenu kultu maryjnego (jak ""Lourdes"" Jessiki Hausner). Tym razem Najświętsza Panienka źle trafiła. Wybrana przez nią geodetka Lucia (Alba Rohrwacher) ma bowiem niewiele wspólnego z pastuszkami z Fatimy. Kobieta nie tylko nie rozpatruje doznanego objawienia w kategoriach łaski, lecz uznaje je za początek obłędu. Kiedy przepisane przez psychiatrę leki nie przynoszą oczekiwanego rezultatu, Lucia nie ma innego wyboru, jak tylko przyzwyczaić się do wizyt niezwykłego gościa. Konsekwentnie odmawia głoszenia jakiejkolwiek nowiny i zasłaniając się przepisami prawa budowlanego, oświadcza, że nie będzie przekonywać swoich zleceniodawców do porzucenia planów wzniesienia nowoczesnego kompleksu mieszkalnego na rzecz kolejnego kościoła. Niestety, szybko przekonuje się, że asertywność w relacjach z istotami boskimi (lub podającymi się za nie halucynacjami) nie popłaca.   Bo im mocniej Lucia opiera się jej woli, tym bardziej napastliwa staje się Madonna. Znamienne, że kiedy spotykają się po raz pierwszy, bohaterka bierze ją za uchodźczynię. Wzruszona położeniem młodej, jak przypuszcza bezdomnej kobiety, chciałaby pomóc, nie czuje jednak, że mogłaby realnie wpłynąć na jej los. Zgoła inne podejście reprezentuje jej były chłopak Arturo (Elio Germano). Pracujący jako elektryk mężczyzna jest coraz bardziej sfrustrowany obecnością imigrantów, którzy nie dość, że zabierają mu pracę, to jeszcze izolują się, tworząc mówiące we własnym języku diaspory. Tym samym Najświętsza Panienka, dążąca do storpedowania (kolejnego) przedsięwzięcia, przy którym znalazł zatrudnienie, szybko zaczyna funkcjonować w jego świadomości jako burzycielka zastanego porządku, kolejna obca gotowa zająć przynależne mu miejsce.       Hadas Yaron,  Alba Rohrwacher  Rai CinemaPupkin ProductionIBC Movie Reżyser stoi więc w rozkroku między komedią a dramatem społecznym. Nie mogąc się zdecydować, w jakim kierunku powinien rozwijać swoje dzieło, nie podąża w żadnym. Słowne (a czasem także fizyczne) przepychanki między Najświętszą Panienką a Lucią wywołują wprawdzie uśmiech, ale to niestety za mało, aby uznać ""Nadmiar łaski"" za udaną komedię. Z kolei wątki dotyczące sytuacji społecznej zostały potraktowane zbyt pobieżnie, aby zmobilizować widza do refleksji nad kryzysem migracyjnym, są właściwie tylko tłem dla historii głównej bohaterki. Film miał potencjał, by stać się wnikliwym studium miejsca religii we współczesnej Europie, niestety asekuranckie podejście Gianniego Zanasiego, który najwyraźniej nie chciał podpaść ani Kościołowi katolickiemu, ani politykom, doprowadziło do powstania dzieła kompletnie pozbawionego charakteru. Szkoda, bo może wówczas znajdujące się w obsadzie gwiazdy włoskiego kina miałyby szansę w pełni rozbłysnąć. "
Fahrenheit 11/9 (2018),6,"14 lat po premierze ""Fahrenheit 9.11"" Michael Moore kieruje oskarżenia w stronę kolejnego republikańskiego prezydenta USA. Naczelny cel: diagnoza Donalda Trumpa jako czarnego charakteru Ameryki. Inne ambicje: zrozumienie przyczyn porażki Partii Demokratycznej w '16 i odpowiedź na pytanie ""Co dalej?"". Choć może się wydawać, że prowokacyjny dokumentalista wierzy w linearną zależność przyczyny i skutku, ""Fahrenheit 11/9"" przypomina raczej skomplikowaną mapę myśli wykładaną przez porywającego retora. To prędzej publicystyczny felieton niż obiektywne śledztwo. Zaskoczeń więc brak. Moore'a znów spotka podziw jednych za bezkompromisowość w słusznej sprawie i pogarda innych za nietrzymanie się zasad fair play.  Wygrana Trumpa zaskoczyła wszystkich, lecz nie Moore'a. Ma na to papiery. ""Fahrenheit 11/9"" zaczyna się od powodującej bezsilny śmiech zbitki montażowej z wypowiedziami komentatorów w 100% sceptycznych co do zwycięstwa Trumpa. Tytułowy 9 listopada – dzień po klęsce Hillary Clinton, kiedy sondaże zrobiły wszystkim psikusa – staje się dla autora ""Zabaw z bronią"" punktem wyjścia do wysnucia panoramy współczesnej polityki USA. Niezależnie od ostatecznej oceny uczciwości przyjętych przez niego strategii, imponuje kłębowisko wątków, warstw i zjawisk, które Moore usiłuje udźwignąć.  Źródeł porażki Clinton filmowiec wypatruje w wieloletnim sprzeniewierzaniu się demokratycznym ideałom przez partię, co miało oddalić jej elektorat od urn. Winne są także próżność Trumpa oraz oparta na klikalności etyka telewizyjnych mediów, które dodatkowo połechtały ego słomianowłosego przedsiębiorcy. Nieproporcjonalność i ruchome okręgi wyborcze również nie pozostały bez znaczenia. Kiedy Demokraci cierpieli na rozdwojenie jaźni, Ameryka przesuwała się w lewo, stwierdza Moore. Sugestywną narracją z offu – czasem zgryźliwie, nieraz z rękami wznoszonymi do nieba, zawsze w niesamowicie zajmujący sposób – dokumentalista komentuje diagramy wyborcze oraz statystyki opieki zdrowotnej i społecznej. Tezę o narodowym przesunięciu w lewo potwierdzają również rozmowy z demonstrującymi przeciwnikami wolnego dostępu do broni i ze strajkującymi w Zachodniej Wirginii nauczycielami.  Nie w stawianiu pojemnych tez, ale właśnie w konfrontacji z samoorganizującymi się ruchami oporu i lokalnymi bohaterami demokracji obywatelskiej Moore jest najbardziej przekonujący. To w nich pokłada nadzieję na lepszą przyszłość. Wówczas showman i manipulator zamienia się w aktywistę wrażliwego na krzywdę jednostki. Np. we Flint w stanie Michigan, miejscu narodzin Moore'a i scenie jego ""Roger i ja"". W interwencyjnym dokumencie sprzed trzech dekad przyglądał się mrocznym knowaniom prezesa General Motors, nagłaśniając masowe zwolnienia tamtejszych pracowników. Przemysłowe Flint jest dla filmowca tym, czym Brooklyn dla Spike'a Lee – ojczystą miłością i źródłem powracających trosk. Teraz rany otwiera kryzys zdrowotny wśród mieszkańców, bezpośrednio związany z zanieczyszczeniem miejskiej wody, pośrednio – z korupcją wśród państwowych urzędników na czele z republikańskim gubernatorem Rickiem Snyderem. Trute ołowiem dzieci powodują słuszny gniew, lecz trudno widzieć w nich mikrokosmos całego narodu. Razem z roztrząsanymi przez Moore'a rasizmem, strzelaninami w szkołach i gwałtem na konstytucji katastrofa we Flint składa się zbiorowisko problemów zbyt odległych, by udało się reżyserowi zarysować możliwą do wyleczenia całość.  A przecież nie dotarliśmy jeszcze do winnego wszystkiemu Donalda Trumpa, przeczącego sobie patologicznego kłamcy, amatora fake-newsów, jawnie aprobującego przemoc rasisty, mizogina i niewybrednego komentatora urody własnej córki. Miłośnicy równie intensywnej (momentami podobnie manipulującej kontekstem) satyry Johna Oliviera, ba, wszyscy, którzy nie spędzają 24/7 na oglądaniu Fox News, nie powinni być zaskoczeni donosami Moore'a. Tym większa szkoda, że mimo iż nie odkrywa Ameryki, nie potrafi organiczyć liczby podejmowanych wątków, zachować odpowiednich proporcji i wagi poszczególnych tematów. Próba zarysowania możliwej do wyleczenia całości spełza na niczym, jeśli choć jedna warstwa budzi nasze podejrzenia.  Moore niby zmienia skalę, lecz nie łączy odmiennych perspektyw. Niejednokrotnie ów brak odbija się na meritum. Od krzywd w skali mikro Moore przechodzi do makrouogólnień, by zaraz w komediowym tonie mieszać konteksty kolejnych wypowiedzi nielubianych polityków. Przyznać mu trzeba, że opisuje ogólne zepsucie elit – Obamy, Clintonów; sam również bije się w piersi. Kiedy jednak z głośników dochodzi wyjęty z ""Omenu"" satanistyczny chór Jerry'ego Goldsmitha jako muzyczna ilustracja Trumpowskich poczynań, kiedy prezydent USA zostaje zestawiony z Hitlerem – wówczas retoryka Moore'a ujawnia swoją słabość. Krzywda walczących o godność jednostek i próba przekucia ich rozpaczy w działanie przegrywa tu z chęcią dokopania przeciwnikowi. Efektowność dominuje nad rzetelnością – może dlatego dwie godziny w kinie mijają jak z bicza strzelił."
Eter (2018),5,"W filmach Krzysztofa Zanussiego wciąż ktoś dyskutuje. Dwaj bohaterowie rozmawiają, wadzą się, podszczypują, negocjując swoje stanowiska w sporze o Idee, koniecznie takie pisane wielką literą. Fizyk Marek kontra jego stary przyjaciel Jan, docent Szelestowski versus magister Kruszyński, korposucz Nilska nękająca biednego Angelo. Od ""Struktury kryształu"" przez ""Barwy ochronne"" po ""Obce ciało"": raz równy z równym, raz starszy z młodszym, raz – niestety – diabolicznie zła z anielsko dobrym. W ""Eterze"" jest podobnie, z tym że gęściej. Zanussowskie duety dublują się tu, powielają, mnożą niczym w gabinecie luster: Poniedziałek duetuje z Chyrą, demoniczny lekarz eksperymentuje na bogu ducha winnym chłopcu, a odpowiednik doktora Fausta podpisuje pakt z odpowiednikiem Mefistofelesa. Chyba najważniejsza – a zdecydowanie najciekawsza – dyskusja toczy się tu jednak między reżyserem a jego gwiazdą.        Jacek Poniedziałek,  Andrzej Chyra  Maciej Szcześniak  Zanussi reżyseruje film, Poniedziałek w filmie gra – ale nie jest to chyba ten sam film. Reżyser opowiada swoją historię w dwóch trybach: najpierw serwuje nam coś, co nazywa ""historią jawną"", a potem odsłania kurtynę i proponuje ""historię tajną"", pokazując te same wydarzenia z innej perspektywy. ""Mówię coś, ale tak naprawdę mówię coś innego"", sugeruje autor. Ale ta podwójność byłaby obecna w ""Eterze"" nawet bez tego – i nie chodzi tylko o wieloznaczność tytułowego słowa, odsyłającego tyleż do chemii czy fizyki, co i do metafizyki. Równolegle do poważnej, zapiętej pod szyję opowieści o Dobru i Złu, o Zbawieniu i Potępieniu, toczy się tu przecież historyjka utrzymana w tonie uroczo szmirowatego ""guilty pleasure"". Zanussi filozofuje i moralizuje, Poniedziałek tymczasem się bawi.    Ta Poniedziałkowa dezynwoltura wpisana jest już zresztą w postać głównego bohatera, zatwardziałego ateisty, cynika i hedonisty. Mamy końcówkę XIX wieku, gdzieś na obrzeżach Cesarstwa Rosyjskiego lokalny lekarz przedobrza z dawką eteru: chciał zbałamucić niewiastę, a niechcący doprowadza do jej śmierci i musi salwować się ucieczką. Azyl znajduje w austro-węgierskiej twierdzy, gdzie, objąwszy posadę medyka, może kontynuować swoje eksperymenty z tytułową substancją. Jego królikiem doświadczalnym zostaje młody Ukrainiec imieniem Taras (Ostap Vakuliuk), naiwny i potulny, dobrowolnie oddający się w łapska bezdusznego doktora, alegorycznie nazwanego tu zresztą po prostu Doktorem.        Jacek Poniedziałek  Maciej Szcześniak Zanussi stawia na Austro-Węgry i przełom wieków, bo chce dokopać się do fundamentów zła, jakie eksplodowało w dwudziestym stuleciu. Stąd faustyczne tony, stąd Diabeł, stąd Poniedziałek w skórzanym fartuchu i rękawicach, pociągający za jakieś złowrogie dźwignie i aplikujący elektrowstrząsy – trochę doktor Frankenstein, trochę doktor Mengele. Reżyser mówi o sięgającym bruku ideale Oświecenia. Naucza, że uwolniony z okowów moralności, wiary czy Boga (u Zanussiego to przecież wszystko jedno) rozum prowadzi prosto na ścieżkę ludobójstwa. Znany argument, któremu autor robi jednak niedźwiedzią przysługę, intonując go w anturażu jasełkowego moralitetu i nadając mu strukturę – cóż – banału. Uruchomiony przez reżysera wielki kwantyfikator nie przegryza się bowiem z ""komiksowym"" fabularnym uproszczeniem. Nierówności zostają wygładzone, dramaturgia wyparowuje: skoro, co złe, to Diabeł, a Wybaczenie jest kwestią arbitralną, pozostaje rozsiąść się i czekać, aż Bóg i Ten Drugi załatwią to między sobą.  Zanussi przekreśla tym samym wszystko, co – być może niechcący – udanie zainscenizował. Sfilmowany przez Piotra Niemyjskiego w serii iście eterycznych, wypełnionych zawiesistym białym światłem kadrów, ""Eter"" uwodzi przecież klimatem tajemnicy i dwuznaczności. Taka też jest dziwna, pełna niedopowiedzeń relacja między Doktorem a jego przełożonym (Andrzej Chyra). Komendant niby umywa ręce od tego, co dzieje się w laboratorium, udaje, że nic nie wie. Ale wcielający się w niego Chyra raz za razem rzuca swojemu ekranowemu partnerowi znaczące spojrzenia.  Poniedziałek zaś przechwytuje to mrugnięcie i posyła je widzowi, grając swojego bohatera z dystansem, w cudzysłowie, z nieukrywaną perwersyjną frajdą. Jakby chciał oddać sprawiedliwość kusicielskiemu urokowi zła. Jakby chciał pokazać, że ta historia lepiej sprawdziłaby się jako dwuznaczny gotycki horror niż jednoznaczny katechizm. W ""Fauście"" czytamy o ""sile, która zła pragnąc, dobro czyni"" – ale i vice versa, niestety."
Grinch (2018),4,"W Ktosiowie bez zmian. Znów zbliżają się święta. Większość malców dawno zapieczętowała kopertę do Świętego Mikołaja. Ich rodzice odhaczają punkty z listy upominków, sąsiedzi nadziewają indyka, ktoś jeszcze stroi choinkę. Typowy grudzień? Niby tak, a jednak jakoś bardziej. Ktosiom jakiekolwiek troski pozostają obce; jeśli coś je trapi, skutecznie to ukrywają. Wysyłają uśmiechy na prawo i lewo. Rumieńce na ich twarzach świadczą nie o mrozie, ale o ferworze przedświątecznych sprawunków. Tutaj zaspa równa się lepienie bałwana i kulig, minus na termometrze oznacza zabawę na lodzie, a myśl o rachunkach za ogrzewanie przegrywa z celebracją ogniska w ceglanym kominku. Kto zna literacki oryginał tej opowieści lub widział poprzednie adaptacje książeczki Dra Seussa, ten wie doskonale, że prolog bożonarodzeniowej sielanki znajdzie przeciwwagę w knowaniach Grincha o lodowatym sercu. Im wyższa choinka, im więcej pod nią prezentów, im głośniej i radośniej śpiewane kolędy, tym więcej żółci w narzekaniach zielonego mizantropa. Kiedy żółć zamieni się w czyn, wtedy prezenty Ktosiów będą zagrożone, a szczęśliwe święta staną pod znakiem zapytania.        Universal Pictures Scanarzyści nie aktualizują ani nie rozwijają znanej i oklepanej historii Świętego Mikołaja a rebours. Grinch nienawidzi świąt, z ich zbytkiem, komercją i wazelinową fasadą. Wygląda jak wściekła gąsienica, która, pokryta zwiewnym futerkiem, zdradziecko prosi się o głaski. Kształty ma jednak łagodne, okrągłe oczy kryją spore pokłady człowieczeństwa. W bajce Yarrowa Cheneya i Scotta Mosiera ze świecą szukać podobieństw do drapieżnej charakteryzacji a la Jim Carrey. Jak gdyby już od pierwszych scen chciano nas uspokoić: nie bójcie się o happy end, dostrzeżcie tylko dobro kryjące się w złośliwym nieszczęśliwcu.  Dobro dobrem, ale wysłuchać Grincha to już nikt nie chce. Łącznie z tymi, którzy go napisali. O argumentach tego burzyciela świątecznego rytuału, wystrzeliwanych w stronę fanatyków konsumpcjonizmu, ostatecznie twórcy zapominają. Potencjał, jaki daje zderzenie różnych światopoglądów i postaw (życzliwość społeczności vs antykonsumpcja głównego bohatera), pozostaje niewykorzystany. A szkoda, bo znajdujemy się w miasteczku-utopii, wielobarwnej realizacji świątecznej fantazji od dekad propagowanej przez popkulturę zza oceanu.   Animatorom ze studia Illumination Entertainment udaje się dodać do niej swoje trzy grosze. Osiedle domków w zimowej scenerii wygląda jak zestaw zdobionych lukrem i M&M'sami pierników; pociąga tak mocno, że świecidełka na chacjendzie Kevina McCallistera mogą się schować. Grincha nie dość, że nie wysłuchano, to jeszcze stworzono go z niekonsekwencji. Błyskotliwie krytykując zbytek, żyje przecież w gustownie urządzonej, przepastnej jaskini godnej bogacza. Otacza się wygodami, o jakich Inspektor Gadżet mógłby marzyć (co ma błyskotliwe zastosowanie w złodziejskim fachu). Ma także psiego kamerdynera, chyba wyjętego z kontynuacji ""Sekretnego życia zwierzaków domowych"". Wyzysk zwierząt generalnie ma się w ""Grinchu"" dobrze, co zrozumieć szczególnie trudno w świecie ułatwionej komunikacji między rasami i gatunkami – zabawnie rozgrywanej za pomocą slapsticku. Eskapistycznej konwencji brakuje pedagogicznej swobody ""W głowie się nie mieści"". Wtórny morał wyrasta na boleśnie jednowymiarowym oglądzie świata. Gdy w finale następuje spodziewana apoteoza powszechnej serdeczności, na stół wjeżdża tłusta pieczeń, na rozpakowanie czeka cała sterta prezentów, a nieskażone nierównością i jakąkolwiek krzywdą Ktosie zasiadają do uczty w błogiej nieświadomości, że w innych krainach może nie być już tak przyjemnie.        Universal Pictures Być może przykładam do bajki zbyt ciężkie działa. Nie mogę jednak oprzeć się wrażeniu, że gdyby spuścić nieco powietrza z tej utopijnej bańki, wówczas nie tylko Grinch, ale i cała społeczność Ktosiów mogłaby czegoś się nauczyć, a wraz z nią – także kilkuletni widzowie. Co bystrzejszym malcom pozostaje skierować pytające spojrzenie w stronę rodziców. Ci jednak pozostaną bezradni. Wybierając się z dziećmi do kina, chcieli być jak Grinch – uciec od świątecznych trosk, mieć chwilę świętego spokoju. Nawet jednak eskapistyczne kino familijne trzeba czasem przedyskutować."
Operacja Overlord (2018),4,"""Operacja Overlord"" miała być śmiałą hybrydą kina wojennego i horroru science-fiction, której powodzenie firmował swoim nazwiskiem sam J.J. Abrams, producent hitów takich jak ""Lost: Zagubieni"", ""Star Trek"" czy ""Gwiezdne Wojny: Przebudzenie Mocy"". Zombie w okupowanej przez nazistów Francji – brzmi niedorzecznie, a jednak niejednokrotnie przekonaliśmy się, że fabuły, które na pierwszy rzut oka brzmią absurdalnie, mogą w rękach sprawnych twórców zamienić się w wielkie kino (vide: ""Ona"" Spike’a Jonziego). Śmiałość i przewrotność pomysłu oraz obecność Abramsa w produkcji dawała wielu fanom nadzieję na oryginalne wojenne kino w stylu Tarantinowskich ""Bękartów wojny"".       Wyatt Russell,  Dominic Applewhite,  Mathilde Ollivier,  Jovan Adepo,  John Magaro  Paramount Pictures  Historyczne tło akcji jest skromnie zarysowane grzmiącymi z głośników przemowami Churchilla i Roosevelta oraz lakoniczną datą: 6 czerwca 1944 r. Jest to tzw. D-Day, czyli prymarna faza ""Operacji Overlord"" – lądowania alianckich wojsk w Normandii oraz stopniowego odzyskiwania zajętych przez Hitlera terytoriów. Już od pierwszych minut jesteśmy wrzuceni, niczym amerykańscy rekruci, w sam środek wojennego piekła. Otwierająca sekwencja, rozgrywająca się w samolocie pełnym czekających na desant spadochroniarzy, swoją formą przypomina bardziej wypieszczoną graficznie grę komputerową niż próbę oddania realiów na froncie. Laserowe ostrzały i efektowne wybuchy, akrobatyczne ujęcia POV ze skoku na spadochronie, a nawet panoramy swoją stylistyką nawiązują bardziej do ""Wolfensteina"" niż klasyki wojennego kina.   Zadanie brygady wydaje się proste: wysadzić w powietrze niemieckie centrum łączności, zlokalizowane w kościelnej wieży jednej z przybrzeżnych wiosek. Jednak wobec zdziesiątkowania alianckich żołnierzy podczas zrzutu i kumulacji znacznej części wrogich wojsk na wybrzeżu, ocalała z desantu piątka będzie musiała wykazać się nie lada sprytem, by doprowadzić swoją misję do końca.  Lądowanie we Francji zmienia fabularne wektory, a atmosfera zaczyna przesiąkać fantastycznymi elementami, jakby sama wojna była doświadczeniem tak skrajnym, że aż nierealnym. Normandzki las, pięknie doświetlony, wygląda niczym tajemniczy ogród, z rozkładającymi się zwłokami niezidentyfikowanych zwierząt i młodą Francuzką, która pojawia się niespodziewanie na drodze spadochroniarzy. Chloe, mieszkająca w okupowanej wiosce, staje się przewodniczką żołnierzy oraz kluczowym elementem dalszego rozwoju wydarzeń.       Jovan Adepo  Paramount Pictures  Wojskowa misja schodzi na drugi plan, kiedy główny bohater, Boyce, trafia podczas poszukiwania kolegów do tajnego niemieckiego laboratorium, w którym trwają prace nad stworzeniem dosłownej wersji nietzscheańskiego Übermenscha – żołnierza-zombie.  W oczy mocno rażą scenariuszowe niedorzeczności – od przekłamań historycznych (w czasach drugiej wojny światowej czarnoskóry Boyce prawdopodobnie nie dostałby nawet amunicji na froncie, nie mówiąc już o przynależności do elitarnej jednostki powietrznodesantowej), aż po naginanie realiów: raz niemieckich żołnierzy alarmuje szelest na poddaszu, innym razem przekrzykująca się o świcie amerykańska brygada nie budzi żadnego z mieszkańców wioski. Oczywiście kwestią sporną pozostaje sensowność spierania się o historyczne realia przy produkcji podważającej faktografię – Tarantino pokazał jednak, że można przeprowadzić brawurową historyczną dekonstrukcję, pozostając wiernym duchowi epoki.  Choć sama idea ""tysiącletniej armii tysiącletniej Rzeszy"", jak nazywa się w ""Overlord"" tworzonych właśnie zombie-żołnierzy, nie wydaje się wcale tak całkowicie nierealna w obliczu haniebnych medycznych praktyk hitlerowskich ""doktorów"" i ""naukowców"" (wszak naziści dopuszczali się na podbitej ludności każdego bestialstwa), to narracyjny przeskok i gwałtowna zmiana stylistyki z kameralnego dramatu wojennego na dosadny slasher, czerpiący z gore i kina eksploatacji, sprawia, że obie konwencje wydają się chybione. Z jednej strony próby subtelnej ekspozycji psychiki bohaterów i rodzącej się pomiędzy nimi więzi, z drugiej – fetyszyzowanie tortur w stylu horroru klasy B. Stylistyczne szwy, którymi zszyto scenariusz, rozchodzą się przez odmienny ciężar gatunkowy jego poszczególnych elementów – bez względu na realizacyjną sprawność ekipy produkcyjnej.       Dominic Applewhite,  Jovan Adepo  Paramount Pictures  Zawiódł też casting – choć warto przyklasnąć próbie postawienia na świeże twarze, to aktorom zabrakło charyzmy, by stworzyć postaci zapadające w pamięć. Niepokorny Ford (Wyatt Russell) i złośliwy, ale sympatyczny Tibbet (John Magaro) to zbyt mało, by bohaterowie zostali z widzami choć chwilę po seansie. Całkiem nieźle w roli czarnego charakteru odnalazł się Pilou Asbæk – do momentu finałowej transformacji, która wypadła wręcz karykaturalnie.  Pomimo solidnej realizacji (na szczególne wyróżnienie zasługuje udźwiękowienie – duszne, przytłaczające, przejmujące), ""Operacja Overlord"" nie była w stanie podźwignąć gatunkowego miszmaszu. Film ogląda się jak kolaż początkującego grafika – choć poszczególne elementy zapowiadały się obiecująco, to zabrakło pomysłu i umiejętności, by połączyć je w brawurowy, nowatorski sposób. "
Robin Hood: Początek (2018),4,"Strzeżcie się, źli banksterzy i cyniczni Trumpowie! Oto, pod hasztagiem #Occupy i z dobrymi zasięgami na Instagramie, na odsiecz uciemiężonym masom przybywa sir Robin z Locksley! Z łuku nie strzela, a raczej pruje na lewo i prawo jak szturmowiec z blastera. Życiorys bez żenady odpisał od niejakiego Bruce'a Wayne'a, wystarczył tylko mały klik w Wikipedię. Chłopak z domu jest bogaty, odmówił sobie raz czy dwa wyjazdu na kitesurfing i scenografia gotowa: dachy wzięło się z ""Assassin's Creed"", obcisłe trykoty z ""Batmana"" i ""Avengersów"", mroczne, na poły modernistyczne wnętrza kościołów od Terry'ego Gilliama, faszystowskie mundurki z ""Gwiezdnych wojen"". Jeszcze tylko kaptur przybijany do miejskich ścian w roli znaku oporu – wicie, rozumicie, takie HOODy – i voila! Rewolucja społeczna może dobrze wyglądać.       Taron Egerton  Thunder Road PicturesLionsgateAppian WaySafehouse Pictures Proszę mnie tylko źle nie zrozumieć, zaliczam się do tej kategorii widzów, którym rewizje historyczne, a już tym bardziej gatunkowe, nie tylko nie przeszkadzają, ale sprawiają ogromną radość. Kibicuję większemu udziałowi czarnoskórych aktorek i aktorów w produkcji filmowej, cieszy mnie coraz większa reprezentacja tematów związanych z wykluczeniem ekonomicznym, globalnymi nierównościami, emancypacją mniejszości. Jeśli jednak coś skacze mi na łeb, okłada pięściami i krzyczy ""Jestem tak bardzo lewicowy, kochaj mnie!"", instynktownie omijam maszkarę szerokim łukiem. ""Robin Hood"" Ottona Bathursta to właśnie takie nietaktowne trollisko – antyestablishmentowy i przeglądający się we współczesności jak w brudnej kałuży, a jednocześnie zawdzięczający swoje istnienie pokaźnym transferom bankowym i czerpiący pełnymi garściami z najbardziej banalnego, obskuranckiego formatu blockbusterów, gdzie twarze aktorów są zawsze pozbawione wyrazu, a świat – głębi.  Bo przecież nie wystarczy skręcić ze sobą kilku lewicowych klisz, żeby od razu móc się mienić jakobinem. Pomysł na rewizję uszyto w ""Robin Hoodzie: Początku"" grubymi nićmi, średniowieczne realia traktując bardzo umownie, w kategoriach uniwersalnej ludowej legendy, którą bez trudu można odnieść do różnych momentów historycznych na zasadzie banalnej paraleli – zły przywódca tam równa się Donald Trump tu, wyprawy krzyżowe wtedy równa się Irak, Afganistan i kryzys migracyjny dzisiaj, dobry złodziej z opowieści równa się Occupy Wall Street i Bernie Sanders z telewizji. Mamy więc Nottingham wysyłające swoich poddanych na krucjaty do świata arabskiego oraz złego Szeryfa, figurę nowoczesnego populisty-dyktatora, czytelną nawet dla średnio rozgarniętego dwunastolatka. Wódz obarcza poddanych specjalnym podatkiem wojennym, usprawiedliwiając kolejną daninę – a jakże! – muzułmańskim zagrożeniem dla europejskiego stylu życia. ""Saraceni nienawidzą nas za naszą wolność!"" – krzyczy z mównicy Szeryf, parafrazując klasyczny już tekst George'a W. Busha – ""Spalą wasze domy! Spalą waszą ziemię!"". Temu populistycznemu spektaklowi przysłuchują się gładziutki Robin Hood (średnio pasujący do tej roli Taron Egerton z ""Kingsmanów"") oraz jego mentor i nauczyciel łucznictwa – mauretański wojownik John (Jamie Foxx). Ci kolesie już wiedzą, że przemówienie Szeryfa to tylko retoryka, za którą kryją się partykularne interesy – wielkie pieniądze, władza, rząd dusz, układ Ratusza z Kościołem. Aż chce się skorzystać z internetowej nowomowy: ""Pierwsi wytropili spisek, lewica ich za to nienawidzi"".        Taron Egerton  Thunder Road PicturesLionsgateAppian WaySafehouse Pictures I tak Hood, zdrajca własnej klasy, zaczyna grać na dwa fronty, totalnie po batmanowsku. Sierota z wielkich posiadaczy ziemskich, przymusowo wysłany na krucjatę, wraca do Nottingham upokorzony i straumatyzowany okrucieństwem kolonialnej Europy. Pod jego nieobecność Szeryf zlicytował rodzinny majątek Locksleyów, a ukochana Marion (Eve Hewson z ""The Knick"") –  zamieszkała w slumsach razem ze średniowiecznym Christianem Greyem (Jamie Dornan dzięki Bogu zupełnie nieatrakcyjny i niesympatyczny), znanym przywódcą lokalnej centrolewicy (myśli, że pomoże ludowi współpracując z establishmentem). W Gotham szykuje się zatem wielka rewolucja – w nocy jej przywódcą i idolem jest Robin Hood, zamaskowany rabuś plądrujący konwoje, kościelne tace i wielopoziomowe skarbce miejskie. Z kolei za dnia sir Locksley udaje prawilniaka, bratając się z elitą i klerem, a po cichu wykradając najtajniejsze z Tajnych Planów. To wszystko odbywa się na tle dziwacznej, nieco teatralnej scenografii, miksującej styl ""Igrzysk śmierci"" z ""Grą o tron"", która to scenografia raczej nie przydaje konnym i łuczniczym akrobacjom większego autentyzmu. Akcja to z kolei czysty chaos, jest za szybka i zbyt skokowa, żebyśmy w ogóle dali radę czymś się rozemocjonować – bomby wybuchają, konie galopują po wąskich drewnianych kładkach, łuki to karabiny maszynowe, szczegóły giną w powodzi dźwięków i obrazków. Za wiele nawet z poprawką na standardy blockbusterów. Prędkość światła może fajnie wygląda na papierze, ale dla tego, kto później patrzy, przypomina czarną plamę.        Jamie Dornan  Thunder Road PicturesLionsgateAppian WaySafehouse Pictures ""Robin Hood"" jest więc takim lewicowym popkorniakiem, który zanudzi nawet najtwardszych lewaków. Nie tylko dlatego, że kreuje świat tak płaski i sztuczny, że zwyczajnie nie chce się o niego walczyć. Chodzi także o fabułę sprowadzoną do serii frazesów. Nacjonalizm jest arcyfrazesem z gazety, różnice kulturowe i polityczne to frazes z telewizji, sprawiedliwość społeczna – frazesjada pod flagą life coachingu (""Każdy może zmienić swój los!""). Cienki tytoń opakowano w tanią popkulturową zwijkę – pierwsze sceny to przecież ""Snajper"" żywcem pojmany, z wieży saraceni-terroryści nawalają ze swoich super-kuszo-karabinów, wow! A im dalej w las, tym nawiązania stają się tańsze, aż po samą rewolucję plebsu z Nottingham – kadrowaną podobnie jak niesławna reklama Pepsi z Kendall Jenner, w której protest hipsterów zamieniał się w manifestację przywiązania do napoju gazowanego. Niechże już sobie ta Marion rozdaje zupę w slumsach w pełnym makijażu, skórzanym trykocie i z odsłoniętą piersią, proszę bardzo. Nie nazywajmy tego jednak ""przepisywaniem historii"". Skoro zakończenie jasno sugeruje, że Robin będzie kontynuowany, proponowałbym w międzyczasie małą rewizję podejścia. Można na przykład wyczyścić łapki z resztek ideologicznej farby i skupić się na produkowaniu jakościowej rozrywki. Zaprawdę, wystarczyłby nam jeden Robin, za to porządny. Bez bieda-polityki, obojętne mi – z lewej czy z prawej strony. Dajcie ludzie spokój z taką #Rewolucją!"
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Over the Limit (2017),8,"Gdyby ""Over the limit"" był filmem fabularnym, opowiedziana w nim historia mogłaby się wydawać zbyt nieprawdopodobna, by w nią uwierzyć, a jego bohaterki – zdecydowanie zbyt osobliwe, by mogły być prawdziwe. Rzeczywistość okazała się jednak hojniejsza niż wyobraźnia, a dokument Marty Prus ogląda się jak pierwszorzędny dramat psychologiczny.        Margarita Mamun  TelemarkChimney PolandPolski Instytut Sztuki FilmowejARTE G.E.I.EMarianna FilmsTelewizja PolskaVentana Film  Na swoją główna bohaterkę Prus wybrała rosyjską gimnastyczkę artystyczną Margaritę ""Ritę"" Mamun, która przygotowuje się do olimpiady w Rio de Janeiro. Przez cały czas kamera trzyma się blisko niej (doskonała robota Adama Suzina!), dzięki czemu mamy dostęp do jej najintymniejszych emocji podczas morderczych treningów, kiedy to nieustannie walczy ze swoimi słabościami i ograniczeniami ciała. Narracja pozbawiona jest jakiegokolwiek komentarza, nie dostajemy odpowiedzi na żadne pytania, ale wnikliwe zdjęcia mówią o stanie bohaterki być może nawet więcej, niż potrafiłaby to zrobić ona sama. A jest to obraz o tyle poruszający, że składają się na niego nie tylko same przygotowania do kolejnych zawodów, ale i typowy dla świata sportu system opresji, toksyczne zależności, a także prywatne tragedie samej Rity.    Najbarwniejszą postacią ""Over the limit"" jest jednak główna trenerka rosyjskiej reprezentacji Irina Viner – niegdyś czempionka w swojej dziedzinie, obecnie najbardziej wpływowa persona w branży, okrzyknięta najskuteczniejszą trenerką w historii gimnastyki artystycznej. Wytworna, surowa i złowroga wyrzuca z siebie najohydniejsze inwektywy mające motywować Ritę do jak najlepszych wyników. Wulgaryzmy i emocjonalne szantaże, do których się posuwa, mrożą momentami krew w żyłach, ale refleksja nad ich skutecznością zostaje głęboko w widzu. Uznaje się przecież, że to właśnie za sprawą Viner rosyjska kadra narodowa tak długo pozostaje niedościgniona w swojej dziedzinie. I to właśnie jej kontrowersyjne metody przywołują skojarzenia z granym przez J.K. Simmonsa Terence'em Fletcherem z ""Whiplash"". ""Over the limit"" stawia tym samym podobne pytanie, co film Damiena Chazelle'a: czy w rozgrywce na tak wysokim szczeblu jest w ogóle miejsce na moralność i skrupuły. Pytanie pozostaje otwarte, mimo że film Prus wydaje się udzielać na nie jednoznacznej odpowiedzi.        Irina Viner,  Amina Zaripova,  Margarita Mamun  TelemarkChimney PolandPolski Instytut Sztuki FilmowejARTE G.E.I.EMarianna FilmsTelewizja PolskaVentana Film  Obraz wzajemnych zależności panujących w przedstawionym świecie poszerza postać Aminy Zaripovej – personalnej trenerki Rity, będącej środkowym ogniwem w łańcuszku zależności między młodą gimnastyczką a Iriną Viner. Gdy oglądamy ją – dorosłą kobietę, wielokrotną medalistkę z wieloma trenerskimi sukcesami na koncie – trzęsącą się w obecności Viner i przełykającą targające nią emocje, jasne staje się, że w tym świecie nie ma miejsca na prywatne uczucia, a jedyną skuteczną taktyką przetrwania jest znać swoje miejsce.  Wydaje się, że trafiając na takie bohaterki, Marta Prus wygrała los na loterii – ponieważ już same w sobie czynią tę historię wielowymiarową i wyjątkowo intrygującą. Niesprawiedliwie byłoby jednak sądzić, że o sukcesie filmu zadecydował szereg przypadków. Od pierwszych scen filmu da się zauważyć wnikliwość autorki i precyzję w prowadzeniu historii. To znak olbrzymiej dojrzałości twórczej, widocznej już w jej krótkometrażowych dziełach. W tym roku Prus znalazła się na prestiżowej liście europejskich talentów, których dokonania warto śledzić. Po obejrzeniu ""Over the limit"" nie ma wątpliwości dlaczego. "
Czarodziejka Lili ratuje Święta (2017),4,"Czarodziejka Lili rozpoczęła karierę w show-biznesie na początku lat 90. jako bohaterka cyklu książek, które rozeszły się w łącznym nakładzie 35 milionów egzemplarzy. Z czasem rudowłosa adeptka magii doczekała się własnego serialu animowanego, trzech aktorskich filmów kinowych  oraz obszernej linii gadżetów i zabawek. Na wielkim ekranie Lili zgłębiała już arkana wiedzy tajemnej, a także podróżowała do Indii, aby ocalić krainę Mandolan. W najnowszej odsłonie dziewczynka (Hedda Erlebach) będzie musiała uprzątnąć bałagan, który narobiła, sprowadzając do naszego świata pomocnika Świętego Mikołaja. Jeśli macie nie więcej niż sześć lat, czujcie się zaproszeni do ekipy ratunkowej.       Hedda Erlebach  Trixter ProductionsBlue Eyes Fiction  Kłopotliwy sługa ma na imię Rupert i ani trochę nie przypomina swojego rumianego szefa. Nosi pokutny wór, ma niezdrową, ziemistą cerę, a z jego głowy wyrastają różki. Przybysz spędził ostatnich kilka stuleci w niewoli u pewnego rozżalonego możnowładcy, w związku z czym jest w mało świątecznym nastroju. Wątpliwości budzą zwłaszcza jego metody wychowawcze. Rupert obiecuje dzieciom wymarzone podarki w zamian za poprawne sprawowanie. Kiedy jednak maluchy zaczynają zachowywać się niegrzecznie, bezlitosny pomocnik Mikołaja porywa je i więzi. Czy  rezolutna czarodziejka wspierana przez wiernego smoka Hektora oraz koleżankę z kółka teatralnego zdoła powstrzymać napastnika, nim przetrzebi on populację miasteczka?       Jürgen Vogel  Trixter ProductionsBlue Eyes Fiction  ""Lili ratuje święta"" to kino stworzone, by uczyć poprzez zabawę. Wśród atrakcji czekających na młodych widzów są m.in. cyfrowo animowany smok-safanduła oraz slapstickowe gagi z udziałem Ruperta, który niczym bohaterowie komedii ""Goście, goście"" z trudem odnajduje się we współczesnych realiach. Na ekranie nie zabraknie także czarodziejskich sztuczek oraz wątku podróży w czasie. Pod płaszczykiem rozrywki zostaje przemycone przesłanie o potrzebie tolerancji, przyjaźni i uzdrawiającej sile przebaczenia. Być może dzieciakom - nawet tym odchowanym na produkcjach Disneya i Illumination - taka mieszanka w zupełności wystarczy. Dorośli będą jednak ziewać i dyskretnie zerkać na zegarek. W filmie próżno szukać mrugnięć okiem, żartów z drugim dnem oraz postaci obdarzonych więcej niż jedną cechą charakteru. Z kolei zgrzebna realizacja przywodzi na myśl amerykańskie filmy telewizyjne z lat 90.       Jürgen Vogel,  Hedda Erlebach  Trixter ProductionsBlue Eyes Fiction  Największe wątpliwości budzi ""budżetowa"" polska wersja językowa, która - jak ktoś słusznie zauważył u nas na forum - brzmi niczym fanowski dubbing z YouTube'a. Trudno nie wzdrygnąć się, słysząc, jak dorośli aktorzy zmuszeni są podkładać głos dziecięcym bohaterom. Cóż, najwyraźniej ktoś doszedł u nas do wniosku, że skoro widz jest mały, to mało mu do szczęścia potrzeba. Pamiętajcie jednak: idzie zima, trzeba dbać o uszy. "
Misja Yeti (2017),6,"Jak na mityczne zwierzę, którego nikt nigdy nie widział, motyw poszukiwania yeti cieszy się zaskakującą popularnością w popkulturze. W powszechnej świadomości dominuje wizerunek białego stwora, będącego swoistym skrzyżowaniem cech niedźwiedzia i człekokształtnej małpy, który równie często pojawiał się na ekranie, jak i w badaniach specjalistów. Już z pierwszych wypraw himalaistów przywożono zdjęcia śladów legendarnej bestii, a w latach 50. na terenie Nepalu objęto go nawet ochroną, co tylko podsycało wyobraźnię.  Akcja animowanego filmu Pierre'a Greco i Nancy Florence Savard przypada na apogeum ""mody na yeti"", zapoczątkowanej po przełomowym 1951 roku, kiedy to Eric Shipton wrócił do Europy z odbitkami odcisku stopy ""człowieka śniegu"". Sam punkt wyjścia jest tu mocno pretekstowy: na skutek zbiegu okoliczności, w 1956 roku w Quebecu przecinają się drogi Simona Picarda, ambitnego adepta antropologii, oraz detektyw Nelly Maloye, ""nieustraszonej poszukiwaczki prawdy"". Pozornie niedopasowany duet mocnego w gębie, ale słabego w działaniu naukowcy oraz rezolutnej, masowo rozdającej wizytówki agentki niemal natychmiast wyrusza do Nepalu na tytułową misję  w poszukiwaniu – według Simona – brakującego ogniwa łańcucha ewolucji człowieka. Wyprawę sponsoruje natomiast pseudointeligent z wyższych sfer, przywdziewający strój amatora safari, który licząc na sławę i szybkie wzbogacenie, wykorzystuje głównych bohaterów; niemal od początku odgrywa on też rolę klasycznego czarnego charakteru.  Zetknięcie z inną kulturą nie prowokuje tutaj właściwie poważniejszych napięć, nie licząc piekielnie ostrych jak na europejskie przełyki lokalnych papryczek. Nelly i Simon szybko nawiązują nić porozumienia z miejscowym szerpą, Tenzingiem, oraz przejmują tradycyjne indyjskie powitanie namaste (dosłownie: ""pokłon tobie"") z towarzyszącym mu półukłonem  z dłońmi złożonymi na wysokości serca, uznawanym za siedzibę boskości w człowieku. Przewodnik Kanadyjczyków uczy ich też stoickiego podejścia do rzeczywistości, powtarzając motto z przypowieści o chińskim wieśniaku, głoszonej przez Anthony'ego de Mello, indyjskiego jezuitę i mistyka. Słowa ""Szczęście, a może i nieszczęście – kto to może wiedzieć"" przestrzegają przed zbyt pochopną oceną własnego położenia, które może diametralnie się zmienić; zawsze warto więc żywić nadzieję, ale i mieć się na baczności.  ""Misja Yeti"" zgrabnie wpisuje się w schematy: wygrywa przyjaźń (choć proces jej nawiązywania i umacniania pozostawia pewien niedosyt), dobro i chęć przeżycia nowej przygody; natura to z kolei miejsce docelowe mądrej eksploatacji. Historia niby niepozbawiona jest humoru, ale przez marny timing komediowy wydaje się on mijać z gustami zarówno młodszych, jak  i starszych widzów. Proste przesłanie wpisane zostaje w dość przeciętną, pozbawioną precyzji odwzorowywania detali czy mimiki postaci animację. Poważny mankament stanowi przestarzały zabieg rodem z gier komputerowych z lat 90., w których na dwuwymiarowym tle, nieudolnie próbującym stworzyć iluzję głębi, renderowano trójwymiarowe postacie. Nawet więc Mount Everest nie robi tutaj większego wrażenia, a przecież jego monumentalność powinna być powodem, dla którego – jak mówi Simon – ""wszyscy czujemy się obco"" wobec tak przygniatającej przewagi sił natury.  Do najmłodszego widza skierowana jest właśnie proekologiczna wymowa ""Misji Yeti"". Wraz z poznawaniem nienaruszonego przez cywilizację środowiska tajemniczych stworzeń, nabywania do niego szacunku i uświadamiania sobie roli człowieka w jego ochronie, prywatne korzyści Nelly i Simona ustępują ""interesowi przyrody"". W krótkiej wstawce, funkcjonującej jako swoisty antyspot reklamowy z wesołym motywem muzycznym, zaprezentowane zostają konsekwencje ujawnienia dowodów na istnienie zwierzęcia. Nawet w uproszczonym ujęciu, zresztą ze sporą dozą słuszności, zachodnia cywilizacja jawi się jako bezmyślny, chciwy tępiciel przyrody, budujący sztuczny świat na nieskażonych ludzką stopą terenach, wtłaczający każdą atrakcję  w gotowe marketingowe ramy, na które składają się parki rozrywki, restauracje i parkingi. Nelly już wcześniej smutno konstatuje: ""Czego to ludzie nie zrobią, żeby zarobić na turystach"", a Savard  i Grecco pokazują alternatywną wersję historii, w której choć jedno ważne odkrycie może się bez całej tej konsumpcyjnej otoczki obejść."
Miłość jest wszystkim (2018),5,"Ho ho ho! Wprawdzie ciężarówka z coca-colą nie wyjechała jeszcze na polskie drogi, a George Michael i Mariah Carey dopiero się rozkręcają, lecz aktywność rodzimych filmowców starczy za zwiastun Bożego Narodzenia. Nic więc dziwnego, że okolicznościowa produkcja ""Miłość jest wszystkim"" jest niczym pięknie zapakowane i wyperfumowane pudełko czekoladek – tyle że zawsze trafiasz na lukrecję.   Jako że duch polifonicznych arcydzieł w rodzaju ""To właśnie miłość"" wisi nad polską komedią romantyczną niczym złowrogie fatum, scenarzysta filmu krzyżuje ścieżki kilkunastu bohaterów cierpiących na świąteczną gorączkę. Tadeusz (Leszek Lichota) traci pracę, ale nadrabia miną przed podejrzliwą żoną (Julia Wyszyńska). Krysia (Agnieszka Grochowska) traci ojca, lecz z żałoby błyskawicznie wyciąga ją jurny nastolatek (Maciej Musiał), Roma (Joanna Balasz) traci cierpliwość do narzeczonego (Marcin Korcz), a w międzyczasie odlicza dni do ślubu. Jest jeszcze sfrustrowana pracownica sklepu jubilerskiego (Aleksandra Adamska), za którą z wywieszonym językiem gania futbolowy gwiazdor (Mateusz Damięcki), a także bijące serce tego świata – Jan (Olaf Lubaszenko), cynik, który zupełnie przypadkiem zostaje ubrany w kubrak Świętego Mikołaja i staje się narodowym superbohaterem. Nihil novi sub sole.   Przeniesienie akcji do Trójmiasta okazało się ożywczą zmianą, w końcu ile można całować się na Moście Siekierkowskim, spacerować za rękę po Łazienkach albo wzdychać do księżyca na krakowskich Plantach; Gdańsk wygląda tutaj równie fotogenicznie, a operator okrywa miasto baśniową aurą. Mniej ożywczy jest natomiast sam scenariusz, w którym każda postać określona została maksymalnie dwiema cechami charakteru, od dialogów więdną uszy, a przygody bohaterów splatają się ze sobą w serii nieprawdopodobnych, telenowelowych twistów. W naszpikowanym czerstwymi żartami filmie perełką pozostaje wątek bezrobotnego Piotra – być może dlatego, że jako jedyny sprawia wrażenie wziętego z burej rzeczywistości, a jego fundamentem nie są gatunkowe klisze. Wszystko zaś pływa w koktajlu z tzw. medialnej rzeczywistości, w której telewizja pełni funkcję edukacyjną, kulturotwórczą i zbiera do kupy zatomizowane społeczeństwo. Jak na święta przystało.   Scenariuszową stajnię Augiasza sprząta weteran produkcji filmowej Michał Kwieciński – tym razem stojący za kamerą, co nie zdarza mu się często (to jego drugi film na przestrzeni ostatniej dekady). Pomagają mu natomiast nieźle prowadzeni aktorzy – jako że ich sensory żenady działają bez zarzutu, często potrafią obronić kiepskie sceny ekranową charyzmą albo subtelną interpretacją. Zabawny jest Damięcki, który robi wszystko, byśmy pomylili go z Robertem Lewandowskim, nieźle wypada roztrzepana i wypluwająca słowa jak z karabinu maszynowego Joanna Kulig. Show kradną jednak najlepsi w tym towarzystwie Leszek Lichota i Julia Wyszyńska – sceny ich domowych przepychanek pasują zarówno do komedii pomyłek, jak i do kina moralnego niepokoju.   Całość ogląda się bez bólu zębów, lecz w starciu z konkurencją – zarówno polską, jak i zagraniczną – film Kwiecińskiego wypada blado. Jeśli chcecie zagrzać się do boju przed masową wysyłką pocztówek albo zrobić sobie przerwę od wycieńczających rajdów po galeriach handlowych, dwie godziny zlecą jak z bicza strzelił. Jeśli natomiast szukacie filmu, który stanie się stałym elementem świątecznego rytuału, pozostaje list do Świętego Mikołaja. "
Via Carpatia (2018),5,"Co ja tu robię? - pyta w pewnym momencie bohaterka ""Via Carpatia"". Miała wylegiwać się z partnerem na gorących plażach wschodniej Afryki, zamiast tego tłucze się z nim przez deszczowy wschód Europy w poszukiwaniu uchodźców. Nie na taki urlop pracowali, nie taki udało im się zaplanować. Julia i Piotr, najbardziej typowe z typowych mieszczuchy z klasy średniej, z czterema krzyżykami na dobrze sytuowanych karkach, bez dzieci, za to przestronnym mieszkaniem i garażem na nowiutkim osiedlu, nie sprawiają wrażenia osób, którym sen z powiek spędzają cudze problemy. A jednak, między gryzem sushi, łykiem wina a gadką szmatką o sukcesach w pracy, wizytującej młode małżeństwo matce Piotra udaje się skomplikować ich telenowelową rutynę. ""Ojciec przebywa w obozie dla uchodźców w Grecji. Sprowadź go"".       Julia Kijowska,  Piotr Borowski  KijoraChimney PolandMD4Polski Instytut Sztuki Filmowej  Wakacje all inclusive zamieniają się w spóźnione wykuwanie tożsamości przed konfrontacją z niewidzianym przez 30 lat rodzicem i nigdy niepoznanym teściem. Figura patriarchy jest w filmie nie tylko MacGuffinem przemieniającym prolog nudnej codzienności w jeszcze mniej widowiskowe kino drogi. Na tytułowym szlaku o długości niemal 2000 km - prowadzącym od Polski, przez Słowację, Węgry, Rumunię, Bułgarię, aż do Grecji - doprawdy nietrudno o spotkanie z Innym, który pogmera w znieczulonych sercach dwojga Europejczyków. Nieobecna postać syryjskiego ojca stanowi tu nie tyle dokumentację humanitarnego kryzysu na Wschodzie, co nieme świadectwo humanistycznej próżni i bierności żyjących we względnym komforcie mieszkańców szeroko rozumianego Zachodu. Nie ma mowy o czyimś cierpieniu - mimo że znajdujemy w kadrze znaczące powidoki obecności uchodźców; nie ma też słowa o słynnych pasożytach i pierwotniakach, które tamci rzekomo mieliby roznosić. Odpowiedzialnym za całość Klarze Kochańskiej i Kasperowi Bajonowi, z wyciszoną aktorską pomocą Julii Kijowskiej i Piotra Borowskiego, udaje się wyjść poza czysto polityczną dyskusję. Robią to raz z większą (dokumentalnie wkomponowane ujęcia-symbole), raz z mniejszą (dialogi, mechaniczny punkt wyjścia) subtelnością.  W jednej z pierwszych, skromnie zainscenizowanych scen, grający gdzieś w tle serwis informacyjny zatrzymuje Julię na rozgrywanym właśnie EURO 2016, lecz dalsze wiadomości o konflikcie w Syrii i fali uchodźców wojennych zalewającej kontynent zostają już zagłuszone monologiem kierowanym do żółwia w akwarium. Ludzi mamy przecież pod dostatkiem, domowy przyjaciel jest tylko jeden. Kiedy indziej, już w trakcie podróży, przez szybę w aucie widać Europę w remoncie, rozkopane drogi, wieczne tu i teraz - jakby nie dało się ustąpić miejsca przyszłości, a symboliczne otwarcie drzwi nigdy nie miało nadejść. Jeszcze w innym momencie na deszczowym horyzoncie kręcą się wiatraki, synonim pozbawionej rozstrzygnięcia walki. I rzeczywiście: Julia i Piotr mają w sobie wolę pomocy, lecz do spotkania z potrzebującymi jakoś nie dochodzi.       Piotr Borowski  KijoraChimney PolandMD4Polski Instytut Sztuki Filmowej  W międzyczasie dostajemy też serię niby pokrzepiających spotkań pierwszoplanowej pary Polaków z członkami innych narodowości. Niby widzimy przy tym ekonomiczny i socjalny dystans dzielący różne środowiska (ten notoryczny brak ciepłej wody!). A jednak, biorąc za punkt wyjścia kryzys uchodźczy, twórcy pomijają samych krzywdzonych. To ograniczenie perspektywy jest znaczące i przemyślane, w moim przekonaniu dowodzi jednak dezercji autorów z najważniejszej dyskusji. Problematyczne jest, że swoim filmem twórcy zdają się krytykować bierność i hipokryzję nie tylko tej konkretnej pary bohaterów, lecz - przez zamierzoną typowość postaci i stonowanie gry aktorskiej - wszystkich kanapowych dyskutantów, którym nie chce się ruszyć z miejsca.       Piotr Borowski  KijoraChimney PolandMD4Polski Instytut Sztuki Filmowej  Po seansie ""Via Carpatia"" nieobecni na ekranie przybysze zza morza stanowią dla widza tę samą zagadkę, tę samą anonimową zbiorowość z innego świata. Ze świata, za którego nieznajomość w pewnym sensie zostajemy skarceni - skoro mamy przejrzeć się w bohaterach jak w lustrze. Ironiczne jest więc, że film, stanowiąc krytykę bierności, sam wydaje się jej smutnym świadectwem. Ileż można patrzeć w lustro? Do czego prowadzą krytyczne wyrzuty, jeśli są jedynie naganą? Na pewno nie do otwarcia oczu, o którym opowiadał i które udało się wywołać podejmującemu podobny temat Gianfranco Rosiemu w ""Fuocoammare"". Oto problem filmu: choć wyrasta on ze słusznych intencji, nie przynosi żadnej konstruktywnej propozycji. Obawiam się, że sumienia większości z nas pozostaną uśpione. "
Pettson i Findus - Najlepsza Gwiazdka (2016),5,"I tak dotarliśmy na rubieże krytyki filmowej. Oglądam ""Pettsona i Findusa - Najlepszą Gwiazdkę"", myśląc sobie - nie ma mowy, cztery na dziesięć, oto moja ostateczna oferta. Słyszę jednak potem zewsząd, że dzieci podobno za filmem szaleją. Że podstarzały dziwak i jego animowany kot to bohaterowie, którzy pięknie trafiają w gusta pewnej grupy wiekowej. Że mając 5 lat, ogląda się perypetie ekscentrycznego duetu z zapartym tchem, choć dosłownie parę lat później zapewne usnęłoby się na seansie z nudów. Bądź tu mądry i pisz recenzje.        Tradewind Pictures Zacznijmy więc od faktów. ""Pettson i Findus - Najlepsza Gwiazdka"" to już drugi aktorski film o przygodach tytułowych bohaterów. Wcześniej kilkakrotnie występowali na ekranie w wersji animowanej, zaczynali jednak na kartach książek. Gospodarz Pettson i jego gadający kot Findus to bowiem duet wymyślony przez Szweda Svena Nordqvista, który spisał ich przygody w serii czytanek dla dzieci. Film Alego Samadiego Ahadiego jest ekranizacją tomu ""Goście na Boże Narodzenie"". Fabuła jest prosta: zbliżają się święta, ale bożonarodzeniowy duch jest zagrożony. Pettson złamał bowiem nogę i wygląda na to, że bohaterowie będą musieli obejść się w Wigilię bez prezentów, pierniczków i suto zastawionego stołu.        Tradewind Pictures Twórcy stawiają na minimalizm. Większość filmu spędzamy w czterech kątach chatki bohaterów, oglądając ich przekomarzanki. Pettson i Findus lepią bałwana w kuchni, rzucają się śnieżkami pod dachem, jedzą, gotują, sprzątają - ale przede wszystkim rozmawiają. Od czasu do czasu pojawia się urozmaicenie w postaci piosenki czy slapstickowego gagu - choćby sceny jazdy na sankach. Okazyjnie na ekranie goszczą też postacie drugoplanowe: a to szczwany lis, a to jakiś sąsiad, a to pomieszkujące z bohaterami kury. Findus wyda się zapewne uroczy - zwłaszcza młodemu widzowi, który nie spojrzy krytycznym okiem na niedorastającą do współczesnych standardów animację postaci. Pettson zapewne rozbawi - zwłaszcza przedszkolaki, którym do śmiechu wystarczy, że ktoś się przewróci.        Tradewind Pictures Kiedy ja patrz na ""Pettsona i Findusa…"", widzę cienką jak (wigilijny?) barszcz fabułkę, garść topornych gagów, szereg antypatycznych postaci i brzydko zanimowanego kota. Co najwyżej mogę docenić przesłanie o tym, by nie unosić się dumą i w potrzebie przyjąć pomocną dłoń od bliskich. Nie wiem, na ile to morał akurat dla pięciolatków, ale powiedzmy, że lepiej zasiać ziarenko życiowej mądrości wcześniej niż później. Inna sprawa, że oferta filmów dla najmłodszych jest tak bogata, że rodzice bez trudu znajdą dla swoich pociech coś na wyższym poziomie. Coś, na czym nie zgniją w kinie z cierpienia. Ale ostatecznie to nie oni wybierają, a film Ahadiego najwyraźniej dorasta do wyśrubowanych przedszkolnych standardzików. Dlatego biorę poprawkę na różnicę wieku i podbijam ocenę o jedną - nomen omen - gwiazdkę. Piątka dla pięciolatków."
Assassination Nation (2018),7,"""Assassination Nation"" to taki film, którego recenzję trzeba by pewnie zapisać w serii hasztagów. Zasnapczatować, zatwitterować, zayoutube’ować, zainstagramować - łapiecie. Reżyser Sam Levinson bez ostrzeżenia wrzuca nas na głęboką wodę podzielonych ekranów, rozpikselizowanych filmików, nastoletnich selfie, przemądrzałych memów i syntezatorowych pasaży. To kino, które trzyma rękę na pulsie social mediów, influencingu i millenialstwa tak bardzo, że gra w nim Bella Thorne. Ale na tym nie koniec: Levinson próbuje zarazem wziąć te zjawiska w cudzysłów i opatrzyć je komentarzem. W zgodzie ze swoim nowomedialnym duchem ""Assassination Nation"" broni się jednak lepiej jako doświadczenie niż jako wywód.        Bella Thorne  Phantom FourBron Studios Retoryka jest bowiem prosta: jeśli akcja filmu rozgrywa się w miasteczku Salem, wiadomo, że będziemy mieć do czynienia z jakąś wersją opowieści o polowaniu na czarownice. Owymi ""czarownicami"" są tu cztery nastolatki zaplątane w aferę z wyciekiem prywatnych danych. Ktoś terroryzuje okolicę, grożąc, że ujawni brudne sekrety mieszkańców, i żaden pozornie nieskazitelny obywatel nie może czuć się bezpiecznie. Trzeba więc czym prędzej znaleźć winnego. Czy raczej: winne.  Salem służy tu zatem za model współczesnego, burzliwego świata. Levinson jest nim trochę zafascynowany, a trochę zaniepokojony. Pokazuje, że bóle dojrzewania nastoletnich bohaterek rozgrywają się dziś na cyfrowej arenie chmur i komunikatorów, w aurze permanentnej inwigilacji, jaką umożliwiają - o ironio - ich własne smartfony. Reżyser rejestruje płynną nowoczesność w działaniu: świat, w którym Anonymous-owość idzie ręka w rękę z narcyzmem, w którym seks jest zarazem towarem pornografii jak i narzędziem emancypacji. Frasuje się internetowym aparatem szybkiego reagowania, który łatwo może zmienić się w internetowy pluton egzekucyjny. Mamy tu więc istną beczkę prochu, która musi w końcu eksplodować - inaczej nie byłoby filmu. Wyobraźcie sobie połączenie ""Spring Breakers"" z ""Nocą oczyszczenia"", wyobraźcie sobie hip-hopowy teledysk albo Insta-story o tym, jak #MeToo walczy z alt-prawicą, w komiksowych maskach i z karabinami maszynowymi. Oto z grubsza ""Assassination Nation""”.       Hari Nef,  Suki Waterhouse,  Abra,  Odessa Young  Phantom FourBron Studios  Podejrzewam, że intencja Levinsona jest rewolucyjna: chce on przechwycić spektakl i rozsadzić go od środka. Problem w tym, że używając hasztagowego języka, powiela jego ograniczenia. Przede wszystkim: predylekcję do mocnych komunikatów i jaskrawych zestawień; nie do refleksji, a do haseł. Pytanie więc, czy aby na pewno mówi to, co chce powiedzieć. Cztery dziewczyny - w tym jedna czarnoskóra i jedna transseksualna - stawiają tu opór konserwatywnemu maczo-tłumowi. I zamiar jest czytelny: oto opowieść o feminizmie, który nie daje sobie w kaszę dmuchać i twardo sprzeciwia się rozbestwionemu patriarchatowi. Wszystko fajnie, ale przy okazji wychodzi na to, że szlachetne ideały emancypacji trzeba wpajać kataną oraz dwururką. Że o wyniku światopoglądowych dyskusji nie decyduje ostatecznie siła argumentów, tylko po prostu siła. Ot, konserwatywne ""kto kogo mocniej walnie"". I doprawdy trudno stwierdzić, czy Levinson jest tu naiwny czy cyniczny. Czy jego podteksty mają kolejne podteksty, a wszystko ma być wzięte w gigantyczny cudzysłów? A może po prostu niechcący wpadł we własną retoryczną pułapkę? Taki już problem z postmodernistycznym gabinetem luster: zawsze można na końcu mrugnąć okiem i umyć ręce.  Na szczęście głównym ""mesedżem"" ""Assassination Nation"" pozostaje samo medium. ""Mesedżem"", a może nawet - według słynnej parafrazy McLuhana - masażem. Prawdziwa rewolucja, jaką ma dla nas Levinson odbywa się przecież nie w języku dialogów i idei, a w języku kina. ""Assassination Nation"" pięknie zaciera granicę między celuloidową tradycją a cyfrową aktualnością, między ekranem kinowym a ekranem smartfona, laptopa czy tabletu. Było już kilka filmów, które naśladowały architekturę komputerowego pulpitu, żaden chyba jednak nie wcielił tak organicznie estetyki nowych mediów. Efekt miejscami dosłownie wali po oczach: stroboskopowe glitche kłują, gryzą i pulsują na granicy czytelności - a nawet oglądalności. Ale ten chaos zarazem ekscytuje.       Bill Skarsgård,  Odessa Young  Phantom FourBron Studios Znamienne zresztą, że film jest ciekawszy w pierwszej, luźniejszej narracyjnie połowie. Kiedy intryga wreszcie się zawiązuje, a fabuła prostuje w klasyczną ganianko-rąbankę, frajda jest już mniejsza. Levinson wciąż potrafi wówczas zachwycić, choćby popisową sekwencją zabawy w kotka i myszkę, gdy dom jednej z bohaterek atakowany jest przez grupę zamaskowanych napastników. Najlepsze w ""Assassination Nation"" pozostają jednak momenty czystej audiowizualnej poezji, hipnotycznego teledyskowego transu. Choćby scena imprezy, w której reżyser gładko przeprowadza swoich bohaterów od spoconego neonowego podniecenia do wstydliwej traumy seksualnego zawodu. Prawdziwy rollercoaster, prawdziwy trip."
Sofia (2018),7,"Opowiadając historię Sofii (Maha Alemi), debiutująca za kamerą Meryem Benm'Barek-Aloïsi powołuje się na obowiązujące w Maroku prawo, według którego seks pozamałżeński jest przestępstwem zagrożonym karą więzienia. Bardziej niż usankcjonowana przepisami tradycja, reżyserkę interesuje jednak jej recepcja, zmieniająca się w zależności od miejsca zajmowanego przez zainteresowanych na drabinie społecznej. Kierują nią natomiast imperatyw zaprezentowania postronnym obserwatorom nieskazitelnej fasady, nawet za cenę spokoju sumienia. Tym samym nieplanowana ciąża to nie tyle dramat młodej kobiety (pozbawionej podstawowej opieki i zagrożonej konsekwencjami ze strony wymiaru sprawiedliwości), co plama na honorze jej rodziny. Chcąc wyjść z sytuacji z twarzą (i nie stracić wolności), bohaterka musi przedstawić dowody świadczące o legalnym poczęciu swojego nowo narodzonego dziecka.       Maha Alemi,  Hamza Khafif  La Fondation Gan pour le CinémaCanal+ FranceCiné+Versus Production   Rzecz w tym, że wychowana w tradycyjnej rodzinie Sofia o swojej ciąży dowiaduje się właściwie dopiero, gdy... zaczyna rodzić. Może się to wydawać absurdem, jednak tabu, jakim w krajach arabskich jest seksualność kobiet, w połączeniu z lękiem przed okryciem hańbą rodziców, przyczynia się u bohaterki do syndromu wyparcia. Na szczęście pomocną dłoń do dziewczyny wyciąga jej kuzynka. Lena (Sarah Perles) po ukończeniu studiów medycznych na francuskiej uczelni rozpoczęła pracę w Casablance. Nie specjalizuje się wprawdzie w ginekologii, ale dzięki znajomościom udaje jej się znaleźć szpital, w którym Sofia może urodzić. Niestety, na tym kończy się dobra wola pracowników służby zdrowia. Zaraz po porodzie pracownicy placówki wręczają młodej matce zawiniątko z niemowlęciem i wypraszają ją, przypominając, aby jak najszybciej dostarczyła dokumenty męża. Sofia i Lena ruszają więc w wędrówkę po ulicach miasta, by złożyć wizytę odpowiedzialnemu za nieszczęście bohaterki mężczyźnie.   Choć dystrybutor porównuje dzieło Benm'Barek-Aloïsi do filmów Asghara Farhadiego, reżyserka wydaje się mieć sporo wspólnego także z innym mistrzem irańskiego kina. Pierwszy akt filmu przywodzi bowiem na myśl nagrodzony m.in. Złotym Lwem ""Krąg"" Jafara Panahiego. W obu produkcjach kobiece doświadczenie w konserwatywnym, patriarchalnym społeczeństwie sprowadza się do braku decyzyjności w kwestiach dotyczących życia osobistego i samotności w mierzeniu się z problemami, a poczucie bezradności i osaczenia stale towarzyszy bohaterkom. Z punktu widzenia wychowanej w modelu europejskim Leny kolejne upokorzenia, jakie spotykają jej kuzynkę, są okrutne i niepotrzebne. Za wszelką cenę chce pomóc, zderza się jednak z uświęconymi tradycją przepisami prawnymi jasno definiującymi położenie Sofii. Co więcej, nawet gdy wydaje się, że sytuacja zostaje opanowana, happy end jest tylko pozorny. Właściwy dramat, bardziej subtelny i zniuansowany, zaczyna się dopiero, gdy ruszają przygotowania do ślubu.       Faouzi Bensaïdi,  Maha Alemi,  Sarah Perles,  Nadia Niazi,  Lubna Azabal  La Fondation Gan pour le CinémaCanal+ FranceCiné+Versus Production    Meryem Benm'Barek-Aloïsi sugeruje, że słynące z przepychu marokańskie wesela z reguły nie mają wiele wspólnego z celebrowaniem miłości dwojga ludzi zaczynających wspólnie nowe życie. Ślub Sofii i Omara (Hamza Khafif) nie jest wyjątkiem - to nie naturalne następstwo romantycznej relacji, lecz kontrakt zawierany przez dwie praktycznie obce sobie osoby dla zachowania (pozorów) normalnego życia i polepszenia sytuacji materialnej. Sama bohaterka nie wydaje się jednak załamywać rąk nad swoim losem. Można zarzucać jej kabotyństwo, ale kiedy powielany przez pokolenia model życia wymusza zamiecenie pod dywan problemów, z którymi zachodnie społeczeństwo mierzy się dziś za sprawą akcji #metoo, trudno wyobrazić sobie lepsze wyjście z sytuacji. Niestety, jako kameralny dramat niezależnej reżyserki, “Sofia” pozostanie raczej festiwalową ciekawostką, propozycją dla widzów zainteresowanych kinematografią Bliskiego Wschodu. "
Nocne istoty (2017),5,"Zwyczajny dom. Kobieta kończy zmywanie, gdy zaczyna słyszeć głosy dobiegające z odpływu w zlewie. Mówią przerażające rzeczy, o czym opowie mężowi po jego powrocie z pracy. Ten jednak zbagatelizował sprawę. Jednak tej nocy będzie świadkiem rzeczy, których racjonalnie nie da się opisać... Zainteresowani? Zapewne tak. Taki początek horroru jest niby prostym zabiegiem wykorzystywany setki razy, ale i tak okazuje się bardzo skuteczny. Kiedy dodamy do tego dobrze budowany przez reżysera Demiána Rugnę klimat niepokoju i scenę w łazience, która jest znakomitym przykładem tego, jak tanim kosztem można stworzyć ciekawą wizualnie makabrę, dostajemy obietnicę mrożącej w żyłach opowieści. Problem w tym, że na tej zapowiedzi historia się kończy, bo uwagę reżysera przykuwa już kolejna historia. Znów z ciekawie zbudowanym klimatem, znów z kilkoma narracyjnymi i wizualnymi hakami, na które łatwo da się schwytać widz oczekujący może nie oryginalnego, ale z całą pewnością wciągającego filmu.       Elvira Onetto  Instituto Nacional de Cine y Artes Audiovisuales (INCAA) Niestety dość szybko okazuje się, że Rugna jest dobry jedynie w budowaniu oczekiwań. Kiedy bowiem dochodzi do momentu, w którym trzeba przysiąść i rozbudować to, co się właśnie zapowiedziało, on rezygnuje i po prostu zaczyna kolejny wątek. Po parze małżeńskiej przychodzi kolej na sąsiada stopniowo popadającego w szaleństwo pod wpływem niewyjaśnionych wydarzeń mających miejsce w jego domu. Potem jest historia tragicznie zmarłego chłopca. Potem pojawia się trójka specjalistów. I tak do samego końca, kiedy to reżyser zaczyna kolejny wątek, przerwany swoistym cliffhangerem.  Choć ""Nocne istoty"" są filmem krótkim, liczba pomysłów, które wprowadza ale których nigdy nie kończy Rugna, jest zatrważająca. Owszem, obraz ma klamrę spinającą te wszystkie opowieści, ale i ona pozostaje mocno nieprecyzyjna. Dokonana próba zbudowania mitologii wyjaśniającej przedstawione wydarzenia jest niesatysfakcjonująca. W efekcie takich działań bronią się jedynie poszczególne sceny, które widziane w izolacji do całej reszty mogą się podobać - ze względu na tempo, klimat czy też swoją brutalność. Jako całość rozczarowują, ponieważ są jedynie zbiorem gatunkowych klisz, które zostały ""zajawione"", ale w żaden ciekawy sposób nie rozbudowane.       Matias Rascovschi,  Lorenzo Langer  Instituto Nacional de Cine y Artes Audiovisuales (INCAA) ""Nocne istoty"" miały olbrzymi potencjał na serial-antologię. Z łatwością mogę sobie wyobrazić, jak film zostaje częścią prezentacji, którą Demián Rugna przygotowuje, by przekonać telewizyjnych włodarzy do sypnięcia kasą na jego projekt. Serial mógłby opowiadać różne historie, dla których punktami wspólnymi byłby tytułowe istoty oraz miejsce akcji - domy znajdujące się po sąsiedzku. W takim przypadku skrótowość i napakowanie pomysłami filmu miałoby funkcję informacyjną, pokazując o czym opowiadałyby poszczególne odcinki i jaki klimat reżyser chce osiągnąć. Ponieważ tak nie jest, ""Nocne istoty"" stały się niczym więcej, jak ilustrowanym indeksem tematycznym encyklopedii horrorów.  "
Creed II (2018),7,"Cienka granica dzieli wołanie serca od zobowiązania wobec fanów. Poprzedni ""Creed"" wydawał się filmem potrzebnym – pomijając mamonę, także z artystycznego punktu widzenia. Przywracał w końcu blask postaci Rocky'ego Balboy (Sylvester Stallone), z którą kino zawsze było ciekawsze; facetowi wylewającemu pot, krew i łzy za wszystkich pucybutów, którzy nigdy nie zostaną milionerami. Twórcy nowego filmu ponownie sięgają do pawlacza, tym razem wyciągając z niego największego rywala Rocky'ego – rosyjskiego kolosa, Ivana Drago (Dolph Lundgren). Powrót do bohatera wyciętego z dykty, nierozerwalnie związanego z kampową konwencją lat 80., to chyba najgorszy przyczynek do realizacji kolejnego filmu. Ale też paradoksalnie najważniejszy powód, dla którego znów wybierzemy się do kina.       Sylvester Stallone,  Michael B. Jordan  Metro-Goldwyn-Mayer Pictures Inc.Warner Bros. Entertainment Inc. Jak słusznie podejrzewacie, przez ostatnie trzydzieści lat Drago miał ciekawsze rzeczy do roboty niż parzenie sojowego latte przy akompaniamencie Michaela Buble. W trakcie długiego procesu rekonwalescencji po porażce z Rockym nie tylko znalazł sobie lepszego fryzjera, ale też wychował swojego syna, Wiktora (Florian Munteanu) na dwumetrowego nosorożca w rękawicach bokserskich. Teraz pozostaje mu tylko wrócić na szczyt – wystawić juniora do pojedynku z protegowanym dawnego rywala, a następnie odzyskać zaufanie wierchuszki i szacunek rodaków. Adonis Creed (Michael B. Jordan) przechodzi tymczasem klasyczną fazę ""sodówki"", której symbolicznym zwieńczeniem jest scena niemego krzyku na dnie basenu. Przytłoczony ciosami rywala i perspektywą rychłego ojcostwa bohater musi na powrót wziąć się w garść. Z racji niewyrównanych rachunków okaże się to zresztą łatwiejsze niż przypuszczał – Ivan zabił jego ojca, Wiktor zdusił w nim sportową pasję, do tego obaj mówią po rosyjsku. Z jakiegoś powodu, trzy dekady po zakończeniu zimnej wojny, ten ostatni fakt wciąż ma znaczenie.       Florian Munteanu  Metro-Goldwyn-Mayer Pictures Inc.Warner Bros. Entertainment Inc. Niespełnione ambicje ojców oraz traumy ich dzieci napędzają buchającą testosteronem, filmową machinę. Dzieje się sporo, jest przestrzeń na introspekcję, są dramatyczne kłótnie, rozstania i powroty, a także sporo scen, w których ktoś drapie się po głowie i zastanawia, gdzie popełnił błąd. W ogóle całość okazuje się większym sukcesem, niż mogliśmy przypuszczać – to nie tyle sequel ""Creeda"", co duchowy spadkobierca ""Rocky’ego IV"", czyli filmu, który – przy całym sentymencie – już w momencie premiery był niezłą beką, czynił bowiem z bokserów oręż w amerykańsko-radzieckim wyścigu zbrojeń. Steven Caple Jr. nie jest może tak zdolnym reżyserem jak jego poprzednik Ryan Coogler, lecz dba o to, żeby nie zepsuć sprawdzonego przepisu. To mądra strategia, która wielokrotnie się opłaca: zwłaszcza gdy przychodzi do rysunku psychologicznego głównych bohaterów i prowadzenia aktorów. Stallone, ze swoim garniturem tików, westchnień i pomruków, wciąż jest w tym świecie słońcem, wokół którego orbitują pozostałe planety, a całe show kradnie niespodziewanie Tessa Thompson – postać tracącej słuch piosenkarki Bianki to subtelny kontrapunkt dla wszystkich narracji o męskiej sztamie jako jedynej, słusznej religii. Największych problemów filmu upatrywałbym więc nie w reżyserii, lecz w scenariuszu, którego schematyczność nie pasuje do tak pojemnej formuły. Chciałoby się, żeby jego autorzy chociaż raz wybili nas z rytmu, złamali zasady, poszli pod prąd ścieżką fabularną. Nic z tych rzeczy – jeśli widzieliście przynajmniej jeden film bokserski z cyklu ""jak hartowała się stal"", widzieliście też ""Creeda II"".       Jacob 'Stitch' Duran,  Sylvester Stallone,  Wood Harris,  Tessa Thompson,  Michael B. Jordan  Metro-Goldwyn-Mayer Pictures Inc.Warner Bros. Entertainment Inc. Ekranowe spotkanie Drago i Rocky'ego to moment, na który czekaliśmy i który siłą rzeczy musi pozostawić uczucie niedosytu. Być może dlatego, że w przeciwieństwie do starego mistrza, ""Syberyjski Ekspres"" wciąż jest postacią płaską jak kartka papieru i nie zmienią tego zmarszczki na twarzy Lundgrena. A może dlatego, że scedowane najważniejszego pojedynku na synów – prawdziwych i przybranych – zamienia bohaterów w dinozaury z innego świata; w symbole kina, które traktujemy dziś z lekką pobłażliwością. ""Jestem przeszłością, która bardzo chce być teraźniejszością"" – przekonuje w jednej ze scen Rocky i trudno nie dostrzec w tym metafory całego filmu – produkcji stworzonej na zamówienie fanów, lecz pozbawionej wyrazistej tożsamości.  "
Fantastyczne zwierzęta: Zbrodnie Grindelwalda (2018),5,"W ubiegłym roku magazyn Forbes wycenił majątek J.K. Rowling na, bagatela, 650 milionów dolarów. Możemy więc ostrożnie założyć, że brytyjska pisarka nie musi się lękać o przyszłość kolejnych dziesięciu pokoleń swoich spadkobierców. Jeśli zgodziła się współtworzyć nowy filmowy cykl rozgrywający się w uniwersum Harry'ego Pottera, jej decyzja musiała być podyktowana potrzebą serca, a nie portfela. Pragnieniem opowiedzenia świeżej - równie zajmującej co przygody nastoletniego czarodzieja z blizną - historii. W przeciwnym wypadku nie wpadłaby chyba na pomysł, aby zamiast pierwotnie planowanej trylogii nakręcić aż pięć części ""Fantastycznych zwierząt"". Odcinek numer 2 podkopuje niestety wiarę w szlachetne intencje autorki. W ""Zbrodniach Grindelwalda"" to co naprawdę istotne odbywa się w prologu i finale. Resztę seansu wypełnia fabularne siano - sceny i wątki wnoszące niewystarczająco wiele, by warto było zbudować z nich pełnometrażowy film.       Jude Law,  Jonathan Saint-James  Warner Bros. Entertainment Inc.   Wbrew obietnicy zawartej w podtytule, niecne uczynki granego przez Johnny'ego Deppa czarnoksiężnika pochłaniają twórców w znacznie mniejszym stopniu niż miłosne niedole reszty bohaterów. Newt Scamander (Eddie Redmayne) wzdycha za aurorką Tiną (Katherine Waterston), zupełnie nie dostrzegając powłóczystych spojrzeń, jakie kierują w jego stronę narzeczona brata Leta Lestrange (Zoë Kravitz) oraz podwładna Bunty (Victoria Yeates). Poczciwy mugol Jacob (Dan Fogler) nieopatrznym zachowaniem stawia pod znakiem zapytania swój związek z neurotyczną czarodziejką Queenie (Alison Sudol). Pod lupę zostaje także wzięte życie uczuciowe mentora Newta, profesora Dumbledore'a (Jude Law), który uparcie odmawia wzięcia udziału w walce przeciwko Grindelwaldowi.       Johnny Depp  Warner Bros. Entertainment Inc.   W retoryce białowłosego radykała nietrudno dopatrzeć się inspiracji krajobrazem politycznym dwudziestolecia międzywojennego (o współczesności nie wspominając). Grindelwald domaga się przecież, by jego pobratymcy wstali z klęczek i zajęli należne im w świecie miejsce. Nie interesuje go ""zgniły"" kompromis, czyli pokojowa koegzystencja dwóch nacji, czarodziejów i mugoli. Szowinistyczny przekaz ubiera jednak w słowa i gesty znacznie delikatniejsze od swojego następcy, lorda Voldemorta. W ten sposób udaje mu się uzyskać poparcie jednostek słabszych, zagubionych. Depp sprawdza się w tej roli doskonale, z łatwością łącząc okrucieństwo i czar, wyrachowanie oraz empatię. Aktor zyskuje na ekranie godnego konkurenta w postaci Jude'a Lawa. Trudno wymarzyć sobie lepszego młodego Dumbledore'a - uwodzicielskiego, pewnego siebie, a przy tym emanującego niepokojącą ambiwalencją. Gwiazda ""Młodego papieża"" ma tu zaledwie kilka scen, ale za każdym razem, gdy pojawia się w kadrze, Gryffindor zdobywa 100 punktów.       Eddie Redmayne,  Katherine Waterston  Warner Bros. Entertainment Inc.   Ekranowy powrót dyrektora Hogwartu daje twórcom okazję, by ponownie zawitać z kamerą do wnętrz czarodziejskiej placówki edukacyjnej. Serce niejednego widza zabije mocniej na widok znajomych komnat oraz odmłodzonej kadry pedagogicznej. Swoje pięć minut dostanie także pewien legendarny mag, którego wynalazek odegrał niegdyś kluczową rolę w przygodach Harry'ego Pottera. Fanowskie smaczki i mrugnięcia okiem ożywiają intrygę wlekącą się w tempie zepsutego Nimbusa 2000. Przy okazji boleśnie uświadamiają jednak różnicę klas między ""Fantastycznymi zwierzętami"" a oryginalną serią. Odbioru filmu nie poprawia także solenna, pozbawiona autorskiego stempla reżyseria Davida Yatesa. Jakość jego filmów jest zawsze wprost proporcjonalna do wartości scenariusza. Brytyjczyk wie, jak nie zepsuć dobrego tekstu, ale naprawić przeciętnego już nie potrafi.        Warner Bros. Entertainment Inc.  Rowling ma w zanadrzu kilka szokujących zwrotów akcji, ale zwleka do samego końca z ujawnieniem ich. Przejmujący, mroczny finał to z pewnością najmocniejszy fragment filmu, a zarazem intrygujący zwiastun przyszłości. Pozostaje mieć nadzieję, że ktoś zdejmie z twórców zaklęcie drętwoty i pozwoli im wreszcie rozwinąć skrzydła."
Hashima (2017),5,"Kiedyś jedno z najgęściej zaludnionych miejsc na Ziemi, dziś ""miasto duchów"", straszące opuszczonymi budynkami i pozostałościami po szybach górniczych. W latach 30. Hashima stanowiła ważny ośrodek przemysłowy, gdzie oprócz kopalni węgla znajdowała się także fabryka sprzętu zbrojeniowego; w następnej dekadzie przewieziono tam kilkuset Chińczyków  i Koreańczyków, zmuszanych do ciężkiej pracy przy wydobyciu surowca. Wpisanie wyspy w 2015 roku na Listę Światowego Dziedzictwa UNESCO wywołało kontrowersje związane z brakiem rekompensaty ze strony japońskich władz dla ocalałych niewolników z okresu II wojny światowej.       Ji-seob So  Filmmaker R&K Dwa lata później kwestię przymusowych robót na ""wyspie-okręcie"" podjął Seung-wan Ryoo, reżyser z górnej półki południowokoreańskiego box office'u; jego ""Weteran"" (2015) przyciągnął do kin 13 milionów widzów, zajmując trzecie miejsce w rankingu na najlepiej sprzedający się film w Korei. Z kolei ""Hashima"" (2017), z najbardziej utalentowanymi i lubianymi w kraju aktorami w rolach głównych (Jung-min Hwang, Ji-seob So, Joong-Ki Song), już pierwszego dnia wyświetlania miała na koncie 900 tysięcy sprzedanych biletów. Wprawny rzemieślnik wie, jak osiągnąć sukces frekwencyjny – wystarczy gładko wpisać się w schemat dramatu historycznego, który wymaga przefiltrowania wielkich wydarzeń przez jednostkowe doświadczenia.    ""Wyspa Graniczna"" jawi się u Ryoo jako przestrzeń klaustrofobiczna, tonąca w mroku, błocie i ulewnym deszczu. Z bezimiennego tłumu, przewiezionego statkiem na Hashimę, wyłania się kilka postaci, których próby odnalezienia się w nowej rzeczywistości stanowić będą rdzeń fabuły. Kamera podąża więc za działającym pod przykrywką żołnierzem Koreańskiej Armii Wyzwoleńczej, zimnym gangsterem o złotym sercu czy hardą kobietą zmuszoną do pracy w ""domu uciech"". Na pierwszy plan wysuwa się jednak muzyczny duet ojca i kilkuletniej córki, wprowadzający elementy humorystyczne, ale i stanowiący główne źródło wzruszeń. Zarysowanie w sposób sztampowy i dość powierzchowny profili bohaterów, zredukowanych właściwie do pojedynczych cech, skutkuje jedynie połowicznym zaangażowaniem widza w ich sytuację.       Joong-Ki Song  Filmmaker R&K         Su-an Kim  Filmmaker R&K         Jung-min Hwang,  Su-an Kim  Filmmaker R&K  W odpowiedzi na protesty Japończyków przeciwko takiemu przedstawianiu wydarzeń historycznych, podnoszone jeszcze przed oficjalną premierą filmu, Ryoo zapewniał o uniwersalnym przekazie filmu: o ogólnej definicji doświadczenia wojennego, które potrafi uczynić z człowieka potwora. Wydaje się jednak, że to właśnie konflikt koreańskich więźniów z japońskim nadzorcą oraz wewnętrzne niesnaski są tutaj najsilniej akcentowane, a co najważniejsze – nadal aktualne. W końcu Kraj Kwitnącej Wiśni wciąż niechętnie przypomina sobie o niechlubnym procederze na wyspie, a powracające w filmie diagnozy kondycji narodu koreańskiego z lat 40. (""Durni Koreańczycy. Jeden drugiemu nie pomoże, ale bić się uwielbiają"") znajdują potwierdzenie w późniejszym wybuchu wojny koreańskiej czy dzisiejszych stosunkach między komunistyczną Północą a prozachodnim Południem.  Szkoda tylko, że w wyświetlanej w Polsce z ponadrocznym opóźnieniem ""Hashimie"", skomplikowana sytuacja uciśnionej Korei kreowana jest głównie przy pomocy nieznośnego patosu. W niepisanej scène à faire podobnych widowisk historycznych, koreańscy górnicy spierają się o to, czy przywódca ruchu oporu jest zdrajcą sprawy narodowej, układającym się z japońskim dyrektorem. Dyskusję tę kończy zbiorowe odrodzenie się patriotycznej postawy i gotowość do walki w imię sprawy – wydawałoby się – skazanej na porażkę. Akces odbywa się poprzez powstanie – jest pełna powaga, są dzierżone w rękach świece. Śmierć widziana oczami Ryoo także jest podniosłym wydarzeniem,  a pretensjonalny zabieg spojrzenia dziewczynki prosto w obiektyw to emocjonalny szantaż. Zmaterializowany wyrzut sumienia widza, który zapomniał o krzywdzie bliźniego.        Filmmaker R&K Ostatnie dwadzieścia minut projekcji to z kolei imponująca wizualnie próba ucieczki  z wyspy. Precyzyjnej choreografii bestialskiego starcia z Japończykami towarzyszy ""The Ecstasy of Gold"" Ennia Morricone, a Ryoo doprowadza do kolejnej eksplozji patosu, stosując wachlarz pełen dobrze znanych z ekranu zagrywek: slow motion towarzyszące śmierci, niemy krzyk wściekłości, postać przeszywana przez kule w kilku miejscach jednocześnie, martwe ciała kochanków zwrócone ku sobie czy agresor o zdefermowanej szaleństwem twarzy. Seung-wan Ryoo może i chciał wskazać na ważny aspekt historii swojego kraju, ale trudno oprzeć się wrażeniu, że dokonał tego po linii najmniejszego oporu – za pomocą amalgamatu najbardziej szablonowych środków formalnych, zamazujących znaczenie treści. Wydaje się, że zwłaszcza dla nieazjatyckiego kręgu odbiorców koreańska ""Hashima"", wraz ze schematyczną fabułą i paroma wizualnymi fajerwerkami, pozostanie tylko jedną z wielu podróbek hollywodzkich superprodukcji o uproszczonym przekazie."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Wdowy (2018),8,"Choć najnowsze dzieło Steve'a McQueena spełnia się jako film gatunkowy, znany z zaangażowania w sprawy obywatelskie reżyser nie zrezygnował ze swej autorskiej wizji kina. Trzymający w napięciu heist movie jest bowiem nadbudową dla dramatu społecznego, w którym zakulisowe działania polityków odciskają realne piętno na życiu mieszkańców Chicago. W przeddzień wyborów do Kongresu (""Wdowy"" miały premierę na TIFF, a we wrześniu i w październiku były prezentowane na licznych festiwalach w USA), będących przedsmakiem zbliżającej się kampanii prezydenckiej, autor ""Głodu"" i ""Zniewolonego"" dekonstruuje amerykański sen, obnażając cynizm i nepotyzm kryjące się pod przepełnionymi obietnicami lepszej przyszłości sloganami, jakie wygłaszają kandydaci na deputowanych.        Colin Farrell  Twentieth Century Fox Film Corporation Jack Mulligan (Colin Farrell), faworyt wyścigu po władzę namaszczony na swego następcę przez ojca, kreuje się na pragmatyka zaangażowanego w rozwiązywanie codziennych problemów obywateli. Mimo że sam mieszka w luksusowej posiadłości na obrzeżach okręgu, za swą misję uważa umożliwienie rozpoczęcia działalności gospodarczej kobietom znajdującym się w trudnej sytuacji materialnej. Niespodziewanie jego pozycji zaczyna zagrażać Jamal Manning (Brian Tyree Henry). Mimo że trudno mu ukryć powiązania ze światkiem przestępczym, oficjalnie nie ciąży na nim żaden wyrok, a wizerunek ""chłopaka z blokowisk"" procentuje zaufaniem wyborców, którzy czują, że w końcu mogą oddać głos na kogoś, kto zna ich bolączki z autopsji. Kiedy w wyniku zuchwałego napadu Jamal traci przeznaczone na kampanię dwa miliony dolarów, jego szanse na zwycięstwo stają pod znakiem zapytania.   Na szczęście życiowe doświadczenie nauczyło go, aby nigdy się nie poddawać – nawet śmierć odpowiedzialnego za rabunek człowieka nie jest więc przeszkodą w odzyskaniu pieniędzy. Mężczyzna składa wizytę Veronice Rawlings (Viola Davis), wdowie po złodzieju, sugerując, że na pewno znajdzie ona sposób, aby mu pomóc… Tak właśnie kobiety przejmują typowo męski gatunek, jakim jest heist movie. Pod kierunkiem Steve'a McQueena i współodpowiedzialnej za scenariusz Gillian Flynn nie jest to jednak naiwna opowiastka w stylu glamour (jak ""Ocean's 8""), lecz pełnokrwisty thriller z feministycznym zacięciem, którego bohaterki – tytułowe wdowy – do tej pory niezbyt zainteresowane działalnością mężów-kryminalistów, muszą skonfrontować się z ich przeszłością. Jak zauważa Veronica, stereotyp słabej płci działa na ich korzyść, nikt bowiem nie podejrzewa, że będą miały jaja, aby zorganizować skok wart pięć milionów dolarów.        Cynthia Erivo,  Viola Davis  Twentieth Century Fox Film Corporation         Ann Mitchell,  Carrie Coon  Twentieth Century Fox Film Corporation         Viola Davis  Twentieth Century Fox Film Corporation Co więcej, jako przedstawicielki mniejszości etnicznych i narodowych, bohaterki reprezentują grupę niezwykle istotną dla biorących udział w wyścigu po władzę polityków, której potrzeby nie są jednak traktowane priorytetowo, gdy przychodzi do rozliczenia obietnic wyborczych. Na ironię zakrawa więc fakt, że w ostatecznym rozrachunku to właśnie ich działania okazują się mieć największy wpływ na wyniki wyborów. Ze względu na mocne zakorzenienie w realiach Stanów Zjednoczonych polscy widzowie mogą potraktować przedstawione we ""Wdowach"" tło polityczno-społeczne jako urozmaicenie dynamicznej akcji. Dla Amerykanów z pewnością będzie to głos, który odbije się czkawką przeciwnikom ruchu #metoo i zwolennikom znanego z seksistowsko-ksenofobicznych zapędów prezydenta Donalda Trumpa. "
Gentleman z rewolwerem (2018),8,"Jeśli Robert Redford zamierzał odejść na aktorską emeryturę, to nie mógł sobie wybrać lepszego filmu pożegnalnego. ""Gentleman z rewolwerem"" to cudowny hołd dla jednej z legend Hollywoodu. Jeśli jednak Redford ma w sobie choć trochę z Forresta Tuckera (bohatera, w którego się tu wciela), to film ten daje nam nadzieję na to, że zobaczymy go jeszcze wielokrotnie na dużym ekranie. Trudno się zdecydować, która z tych perspektyw jest atrakcyjniejsza dla widza.         Robert Redford  Twentieth Century Fox Film Corporation Reżyser David Lowery już swoim poprzednim filmem – ""Ghost Story"" – pokazał, że jest mistrzem złudnej prostoty. Tu tylko potwierdził swój niezrównany kunszt. Historia, którą opowiada w ""Gentlemanie z rewolwerem"", z pozoru wydaje się nadawać idealnie na przeciętną komedię kryminalną. Forrest Tucker to mężczyzna, który od lat powinien być na emeryturze. Zamiast tego nie ustaje w swoim zbrodniczym procederze, jakim jest rabowanie banków. I jest w tym wyjątkowo dobry. Nie stosuje przemocy. Jak sam twierdzi, ani razu nie wystrzelił z broni. A mimo to w ciągu kilku lat obrabował prawie sto oddziałów. Jest tak skuteczny, że przez długi czas nikt nawet nie orientuje się, że seria napadów rabunkowych jest ze sobą powiązana. A kiedy w końcu policja rusza jego śladem, chętnie bawi się z nimi w kotka i myszkę.  Lowery rzeczywiście czyni z tej historii lekką, opowiedzianą z werwą i humorem powiastkę. Redford w każdej scenie emanuje szarmanckim humorem i radością życia, która jest po prostu zaraźliwa. Sceny napadów wywołują uśmiech na twarzy, bo pozbawione są drapieżności, oferując w zamian urok oraz bardziej niż znośną lekkość bytu. I jeśli ktoś chce się w kinie zrelaksować, naładować pozytywną energią, może też trochę wzruszyć, to z całą pewnością wszystko to znajdzie na seansie ""Gentlemana z rewolwerem"".       Sissy Spacek  Twentieth Century Fox Film Corporation Tych jednak, którzy przyjrzą się filmowi bliżej, czeka prawdziwa niespodzianka. Za lekką, wręcz trywialną wierzchnią warstwą, kryją się całe pokłady życiowej mądrości i narracyjnej przewrotności oraz obraz świata, w którym dominują różne odcienie szarości. Nagle okaże się, że Forrest Tucker to antyteza wszystkiego, co głoszą trenerzy życiowi. Jest on osobą, która ani myśli się zmieniać czy rozwijać. Od czasu, kiedy ukształtował się w wieku 13 lat, pozostaje niezmiennie sobą. Ba, tak naprawdę można powiedzieć, że jest zakładnikiem własnej natury. Lowery pokazuje bohatera w sposób typowy dla filmów o osobach z zaburzeniami dwubiegunowymi lub schizofrenią. Kiedy mają dobre dni, przebywanie w ich towarzystwie jest absolutnie ekscytujące – zarażają radością życia, pozwalają odkryć cuda codzienności, czynią nas bardziej otwartymi na świat. Ale taka natura ma też swoją mroczną stronę, odkrywaną przez tych wszystkich, którzy za bardzo się do nich zbliżą. W ""Gentlemanie z rewolwerem"" fantastycznie pokazuje to Elisabeth Moss w drobnym, ale jakże znaczącym epizodzie.  Ta głębsza warstwa ""Gentlemana z rewolwerem"" jest przede wszystkim zasługą samego reżysera, który nie przeładowuje fabuły treścią – raczej umiejętnie ją przemyca. Wysyła sygnały w sposób na tyle nieinwazyjny, że zrozumienie pojawia się stopniowo i sprawia, że jeszcze długo po wyjściu z kina film zostaje z widzem. Nie udałoby się to jednak bez oddanej obsady aktorskiej. I choć Robert Redford jest ewidentnie gwiazdą obrazu, świecąc jasno, to również Sissy Spacek oraz Casey Affleck tworzą kreacje na tyle wyraziste i zniuansowane, że dzieło przy całej swej prostocie zmienia się w niebanalną ucztę filmową.  ""Gentleman z rewolwerem"" to rzecz, która oferuje coś dla serca i dla rozumu. Pozostawia nas więc w poczuciu satysfakcji oraz filmowego spełnienia."
Dlaczego jesteśmy kreatywni? (2018),4,"Dokument ""Dlaczego jesteśmy kreatywni"" gromadzi imponującą kolekcję bohaterów. Są wśród nich muzycy, artystki wizualne, przedsiębiorcy, intelektualistki, naukowcy i pisarki. Amerykanki, Europejczycy i Azjatki. Marina Abramović, David Bowie, John Cleese, Jimmy Page, Quentin Tarantino, Julian Schnabel, Slavoj Žižek to tylko niektórzy z nich. Niestety, jak się okazuje pod koniec seansu – a właściwie wiemy to już po kwadransie – nawet najmądrzejsze, najbardziej fascynujące postacie na niemądrze postawione pytanie nie bardzo potrafią udzielić sensownej odpowiedzi.       Quentin Tarantino          Dalajlama XIV          Sean Penn  Pytanie, jakie swoim bohaterom stawia reżyser Hermann Vaske, brzmi ""dlaczego jesteś kreatywny"". Vaskemu nie można odmówić uporu i pracowitości. Jego film to efekt 30 lat pracy i 50 rozmów z ludźmi na całym świecie. Niestety, forma filmu i stojąca za nim koncepcja nie pozwalają nam się dowiedzieć niczego interesującego.   Każdy z bohaterów – poza Bowiem, Abramović i kilkoma wyjątkami – pojawia się na ekranie tylko na chwilę. Gdy zaczyna mówić coś ciekawego, montażowe cięcie przenosi nas w inne miejsce i czas. W efekcie odpowiedzi, jakie różnego rodzaju bez wątpienia genialne postacie udzielają na pytanie o własną kreatywność, okazują się absolutnie banalne i przewidywalne.   ""Taki/taka się urodziłem/urodziłam"". ""Tworzę, bo muszę"". ""Każdy z nas rodzi się kreatywny, tylko presja dnia codziennego sprawia, iż porzucamy swoje pasje"". ""Kreatywność pozwala uciec przed nudą"". ""Zawdzięczam to moim rodzicom, to oni byli dla mnie inspiracją"" – to najczęściej padające z ekranu odpowiedzi. Płaskie i nieciekawe nawet wtedy, gdy wypowiada je utalentowana piosenkarka, innowacyjny przedsiębiorca czy wybitna pisarka.        Marilyn Manson          Björk          David Lynch  Każda postać zachowuje się w dodatku zgodnie ze swoim publicznym stereotypem. Tarantino jednocześnie arogancko i nieśmiało, nieuprzejmie i przepraszająco za własną nieuprzejmość. Žižek, jak to Žižek, prowokuje: przekonuje, że prawdziwa kreatywność nie łączy się z eksplozjami genialnej wizji, ale z rutyną; najwięksi artyści pracowali w bankach i urzędach, a za sto lat, bardziej niż prozę Kafki, cenić będziemy jego raporty pisane dla firm ubezpieczeniowych.  Słoweński filozof jest jak zawsze zabawny, ale dobrze już to wiemy, choćby z filmów Sophie Fiennes. Może warto by go bardziej docisnąć – podobnie jak innych bohaterów? Reżyser tego nie robi, odpowiedzi, jakie uzyskuje, są powierzchowne, jak z wywiadu na czerwonym dywanie przed jakąś galą nagród.  Po seansie nie mamy wrażenia, że zbliżyliśmy się do poznania ""tajemnicy geniuszu"" choć jednej z przepytywanych na ekranie postaci. Albo że dowiedzieliśmy się czegoś naprawdę nowego na temat ich drogi do twórczości, motywacji w codziennej twórczej pracy, dyscypliny, jaką sobie w niej narzucają. Naprawdę, lepszy byłby film z trzema czy pięcioma solidniej przepytanymi bohaterami niż z pięćdziesięcioma byle jak.        Nick Cave          Yoko Ono          Stephen Hawking  Reżyser nie stawia też pytań o społeczne warunki kreatywności. Są miejsca i czasy, gdy kreatywność nagle wybucha z niespotykaną siłą – piętnastowieczna Florencja, elżbietańska Anglia, Niemcy okresu burzy i naporu, Francja XIX wieku, Berlin jako stolica Republiki Weimarskiej. Są i takie, gdzie mimo koncentracji wszystkich koniecznych ku temu zasobów kreatywność, zamiast eksplodować, porusza się jak mucha w smole. Jakie stoją za tym powody? Wolałbym, by reżyser zastanowił się nad tym, zamiast pytać kolejną sławę o to samo.   Film ratuje tylko charyzma bohaterów. Bowie, Willem Dafoe czy aktywistki z Pussy Riot mają tak dojmującą ekranową obecność, że przykuwają naszą uwagę, nawet gdy odpowiadają na najgłupsze pytania. Ale lepiej poświęcić czas na ich lepiej przemyślane projekty.  "
Poczta Świętego Mikołaja (2016),6,"Sezon świąteczny w pełnym natarciu, Mikołaje oflagowują terytorium, włażą na bilbordy, łapią się za brzuchy w telewizorniach i kinoteatrach, wyciągają łapy po złote monety. Niczego nie uszanują, nawet rzeczy tak egzotycznej, jak baskijsko-hiszpańska animacja o duchach Bożego Narodzenia, która w założeniu miała urozmaicić późnojesienną zakupomanię. Na polskie ekrany ""Pixi Post"" wchodzi pod tytułem ""Poczta Świętego Mikołaja"", chociaż Brodaty wcale nie gra tutaj pierwszych i najważniejszych skrzypiec. Zamiast tego mamy całe kolorowe plemię podarunkowych dzieciolubów, w dodatku zagrożone komercyjną zagładą i upadkiem obyczajów. Koncept tyleż dziwaczny, co – jak na bajkę świąteczną dla najmłodszych – całkiem odświeżający.         Instituto de la Cinematografía y de las Artes Audiovisuales (ICAA)IbermediaEuskal Irrati Telebisa (EITB)Departamento de Cultura del Gobierno VascoSomuga Mam też przeczucie, że gdyby twórcy dostali grubszy portfel i poprawili miejscami zbyt kanciaste animacje, wyszedłby z tego bardziej Pixar niż ""Teletubisie"". W scenariuszu znajdziemy naprawdę sporo fajnych pomysłów, które świadomie i z dużym poczuciem humoru wymykają się najbardziej ogranym kliszom kina świątecznego. Duchy-prezentuchy mają swoje Zgromadzenie Ogólne i niby-oenzetowską siedzibę w jaskini pod lodowcami Antarktydy. Na obradach zbierają się między innymi Trzej Królowie, Święty Mikołaj, Dziadek Mróz i Śnieżynka, baskijski dzieciolub Olentzero czy japoński Hoteiosho, a elfy obsługują całą tę hałastrę bez względu na różnice kulturowe. W dyskusjach tradycja ściera się z nową technologią – na przykład po co wciąż posługiwać się starą pocztą, skoro do dyspozycji jest szybki internet? Albo jeszcze lepiej – dlaczego biegać w te i we te w poszukiwaniu najbliższego drzewa (tak odbywa się komunikacja między duchami z różnych stron świata), jeśli ludzie już dawno wymyślili telefony komórkowe?   Antarktyczna społeczność posiada również swojego bad guya – rzymskiego ducha Monopolisha, pozbawionego mocy i zesłanego do świata śmiertelników za notoryczne łamanie magicznej solidarności. Teraz Monopolish jest szefem wielkiej agencji reklamowej i żyje pragnieniem zemsty. Przy pomocy złowieszczego wynalazku (w angielskiej wersji językowej zwanego ""ad-mutatorem"") planuje zamienić wszystkie świąteczne duchy w znaki towarowe. Tymczasem poczciwy Hoteisho nie stawia się na kolejnym zjeździe – znika jak kamień w wodę, bez żadnej wiadomości. Świąteczne forum wysyła więc na poszukiwania elfkę Pixi Post, hakerkę i specjalistkę od nowych bożonarodzeniowych technologii informatycznych. Dziewczyna dostaje superbohaterskie moce – przede wszystkim ruchome i chwytne włosy – i zatrudnia się w międzynarodowej firmie kurierskiej. Kursuje między Tokio, Bilbao i Paryżem, próbując rozwikłać tajemnicę uprowadzenia Hoteisho. Musi się spieszyć, bo znikają kolejne duchy, a świąteczna radość dzieciaków stoi pod coraz większym znakiem zapytania.         Instituto de la Cinematografía y de las Artes Audiovisuales (ICAA)IbermediaEuskal Irrati Telebisa (EITB)Departamento de Cultura del Gobierno VascoSomuga          Instituto de la Cinematografía y de las Artes Audiovisuales (ICAA)IbermediaEuskal Irrati Telebisa (EITB)Departamento de Cultura del Gobierno VascoSomuga          Instituto de la Cinematografía y de las Artes Audiovisuales (ICAA)IbermediaEuskal Irrati Telebisa (EITB)Departamento de Cultura del Gobierno VascoSomuga Wiadomo, zamiana samotnego Mikołaja w bożonarodzeniowy tygiel lokalnych tradycji ma jeden podstawowy cel – nauczyć najmłodszych widzów szacunku dla różnorodności, pokazać im świat zjednoczony w idei obdarowywania, ale jednocześnie świadomy istnienia różnic kulturowych. Szanuję tę taktykę, chociaż złośliwcy mogliby powiedzieć, że skoro film zrobili Baskowie, równie dobrze może tutaj chodzić o nacjonalizm spod znaku ""Każdemu jego własny święty!"". Cieszy mnie również, że – obok czasami naprawdę surrealistycznych fantazji (patrz: gigantyczny wieloryb pożerający drzewko świąteczne) – twórcy postawili na całkiem inteligentne poczucie humoru (animację oglądałem z angielskim dubbingiem). Szczególnie rozbawiła mnie pokaźna liczba wtrętów komunikacyjno-technologicznych – jak łączenie się z duchami za pomocą kaktusa czy liczne ""guglowe"" śledztwa Pixi – oraz motyw straszenia małych elfików naukowcami, analogiczne do wiary ludzkich dzieci w Świętego Mikołaja i wróżki.        Instituto de la Cinematografía y de las Artes Audiovisuales (ICAA)IbermediaEuskal Irrati Telebisa (EITB)Departamento de Cultura del Gobierno VascoSomuga I o ile scenariusz rzeczywiście jest interesujący i świeży, o tyle niestety całościowy efekt psują animacje – w przeważającej części toporne, jak ze starej gry komputerowej, czasami zbyt jaskrawe i przytłaczające słodyczą, innym razem wpadające w niewyraźną pikselozę. Jasne, bywa też całkiem zgrabnie – dobrze wyglądają zatłoczone miasta, przebijająca się gdzieniegdzie estetyka automatów do gier czy japońskich reklam świetlnych, batmonopodobne imperium reklamowe Monopolisha. To jednak kwiatki do kożucha – w kinie, na dużym ekranie, po prostu średnio się to wszystko klei i kiepsko wygląda. Wiem, że film powinien się nadawać także dla pięcio i sześciolatków, ale błagam – im też należy się coś od życia, jakaś wartość dodana. W innym wypadku mogą odnieść wrażenie, że kino to tylko przedłużenie serialu z dziecięcej telewizji – podobna estetyka, podobne duże głowy, cienkie nóżki i tęczowe kolorki. I za to właśnie ""Poczta Świętego Mikołaja"" dostaje ode mnie punkcik w dół. Poza tym jednym nie ma raczej ma strachu – Święta znowu zostają uratowane. Fajnie, że w tak różnorodnym składzie, a nie tylko na czerwono, z brodą i butlą coli w łapie. Na pohybel dyktaturze Mikołajów! "
Świąteczne przeboje (2018),6,"Nigdzie bezpośrednio nie wynika, że rodzina to jest coś innego niż grono ludzi, którzy tak jak się lubią, tak się nie znoszą - zapewniał bohater słynnego filmu o Beksińskich, a jego słowa mogłyby posłużyć jako motto ""Świątecznych przebojów"". Komediodramat Papriki Steen ogląda się jak smutniejszą, pozbawioną hollywoodzkiej słodyczy wersję ""Witaj święty Mikołaju"". Oto przy  suto zastawionym stole zasiada trzypokoleniowa duńska familia, by jak co roku obchodzić wspólnie wigilię Bożego Narodzenia. Lecz choć gospodarze dwoją się i troją, wszelkie spory - inaczej niż w kolędzie Czerwonych Gitar - zamiast gasnąć, przybierają na intensywności. Treść utworu najcelniej oddaje jego plakat: pod podartym rodzinnym portretem tli się lont przyczepiony do choinkowej bombki. Cicha noc, święta noc? Nie tym razem.       Paprika Steen,  Sofie Gråbøl,  Bodil Lassen,  Mikas Maximus Dalhoff Christiansen,  Sofus Søndergaard Mikkelsen,  Lars Knutzon,  Karen-Lise Mynster,  Jacob Lohmann,  Hans Holtegaard,  Lars Brygmann,  Fanny Bornedal  Nordisk Film ProductionDet Danske FilminstitutTV2 Danmark  Gdy w pierwszej scenie filmu małżonkowie Katrine (w tej roli sama reżyserka) i Mads (Jacob Lohmann) ze zgrozą odkrywają, że do świątecznej potrawy według przepisu teściowej dodali likieru cointreau zamiast wymaganego grand marnier, od razu wiadomo, z kim mamy do czynienia. Bohaterami ""Przebojów"" są członkowie sytej klasy średniej: ludzie obyci, w świecie bywali, pozbawieni trosk materialnych. Dziadek z zięciem nad kieliszkiem wykwintnego wina deliberują o literaturze. Babcia zachwyca się Instagramem i fachowo robi ""dziubek"" do selfie. Stawiająca pierwsze kroki w zawodzie pastora siostra w homilii broni tradycyjnych wartości, odwołując się do poglądów wielkich filozofów. Kiedy jednak do drzwi puka niezapowiedziany (i nieproszony) gość, wypolerowana fasada zaczyna pękać. Na jaw wychodzą małostkowość, egoizm i obłuda, a pranie brudów rozkręca się na całego.  Niezręczne uśmiechy, komentarze nie na miejscu, rytuały, które uwierają jak przyciasne spodnie, momenty krępującej ciszy, gdy rozmowa ewidentnie się nie klei - twórcom udaje się świetnie oddać atmosferę przymusowych rodzinnych spędów. Chwil, gdy więzy krwi wydają się kajdanami, a bliskie niegdyś osoby jawią się niczym przybysze z obcej planety. Początkowo wydaje się, że Steen nie ma dla swoich bohaterów nawet cienia litości. Uwydatnia ich wady, ośmiesza, wikła w coraz bardziej żenujące sytuacje. Ostatecznie reżyserce udziela się jednak atmosfera Bożego Narodzenia. Gdy maski zostaną zrzucone, kłamstwa i zadawnione urazy wyjdą na jaw, a każdy wykrzyczy już, co go boli, pojawi się szansa, by na nowo nawiązać nić porozumienia. Nie każdy będzie chciał z niej skorzystać, z kolei potencjalne zawieszenie broni nie potrwa pewnie długo. Światełko w tunelu jednak się tli.       Paprika Steen,  Mikas Maximus Dalhoff Christiansen,  Sofus Søndergaard Mikkelsen,  Troja Reppien Trovatten,  Patricia Schumann,  Karen-Lise Mynster,  Jacob Lohmann,  Lars Brygmann,  Sofie Gråbøl,  Bodil Lassen,  Lars Knutzon,  Jakob Randrup,  Hans Holtegaard,  Fanny Bornedal  Nordisk Film ProductionDet Danske FilminstitutTV2 Danmark  Psychodrama przy kuchennym stole to wdzięczny przepis na kino: jedno miejsce, wiele postaci, sprzeczne interesy, niezabliźnione rany, tajemnice czekające na to, by wyjść na światło dzienne. W ostatnich latach niezawodna formuła sprawdzała się m.in. we włoskich (""Dobrze się kłamie w miłym towarzystwie""), amerykańskich (""Sierpień w hrabstwie Osage""), rumuńskich (""Sieranavada""), a także polskich (""Cicha noc"") dekoracjach. Na tle wymienionych tytułów ""Świąteczne przeboje"" nie mają widzom nic nowego do zaoferowania, ale ogląda się je nieźle. Steen, która w rodzinnej Danii znana jest przed wszystkim z pracy przed kamerą, pewną ręką prowadzi obsadę. Udaje jej się również w rozsądnych proporcjach wymieszać ze sobą ironiczny humor, gorzką powagę oraz odrobinę czułości. Potraktujcie jej film jako emocjonalną rozgrzewkę przed zbliżającym się Bożym Narodzeniem. "
Klakson i spółka (2018),4,"Jak tanim kosztem zaistnieć na trudnym rynku pełnometrażowych animacji kinowych? Malezyjskie Kartun Studios znalazło na to pytanie prostą odpowiedź. Twórcy ""Klaksona i spółki"" postanowili po prostu bazować na wizualnych skojarzeniach z popularniejszą marką i dosypać do fabuły sporo odniesień do największych przebojów kina (wystarczy wspomnieć, że bohaterowie w jednej ze scen oglądają samochodową wersję ""Gwiezdnych wojen""). W zamierzeniu miało to dać - jak sugeruje oryginalny tytuł, ""Wheely: Fast & Hilarious"" - film szybki i śmieszny. Na szczęście polski dystrybutor zrezygnował z podtytułu, bo też animacja nie może pochwalić się szczególnie dynamiczną fabułą, a i powodów do śmiechu nie ma tu zbyt wiele.        ""Klakson i spółka"" opiera się na kilku kliszach dość często wykorzystywanych przez twórców familijnych animacji. Wydaje się jednak, że twórcy filmu nie mieli żadnego planu na ich sensowne wykorzystane. Po prostu potrzebowali materiału do stworzenia fabuły, a później bezbolesnego posuwania jej do przodu. W efekcie wyszła im rzecz pusta i chaotyczna. Zaprzepaszczono okazję, by główny bohater przeszedł przemianę wewnętrzną, o którą aż się prosił. Kiedy widzimy go na początku filmu, jest zadufanym w sobie narcyzem podchodzącym do świata z arogancją osoby, która na sukces nie musiała ciężko pracować. Kilka razy jest o krok od przegrania wyścigu, ale kiedy ostatecznie to się dzieje, powodem nie jest jego lekceważący stosunek do konkurentów, ale wypadek spowodowany przez fajtłapowatego dostawcę oleju. Ta pierwsza porażka niczego go jednak nie uczy. Klakson przez cały film pozostanie irytującą mieszanką pozera, narcyza i zasmarkanego mazgaja. Zresztą inne postacie potraktowane są podobnie - nikt tu się nie rozwija, nie dorasta. Albert Einstein miał swego czasu powiedzieć, że szaleństwem jest robić wciąż to samo i oczekiwać różnych rezultatów. ""Klakson i spółka"" przekonuje jednak młodych widzów, że jest inaczej - bohater ma włączonego behawioralnego autopilota, w kółko powtarza kilka tych samych postaw, ale efekty są różne, ponieważ zmieniają się realia, w jaki się znajduje.        Twórcy nie potrafili też w ciekawy sposób wykorzystać pomysłu na zabawę cytatami z popkultury. Wygląd samochodów budzi mocne skojarzenia z jedną z bardziej kasowych animacji amerykańskich. Ale zostało to zrobione chyba tylko po to, żeby umieścić tak narysowane postacie na plakatach a skojarzenia z ową marką wywołały u docelowego widza chęć wybrania się do kina. Cytaty umieszczone w środku filmu często również nie funkcjonują. Jest tak, jakby twórcy uznali, że samo zamieszczenie odniesień na przykład do ""Szybkich i wściekłych"" jest już na tyle fajne i zabawne, że nic więcej w tym temacie nie muszą czynić. I trochę racji mają. Bo kiedy próbują być naprawdę zabawni, ich żarty są tak wymęczone i naciągane, że w ośmiu na dziesięć przypadkach w ogóle nie śmieszą.  W efekcie ""Klakson i spółka"" sprawdza się wyłącznie na swoim najbardziej podstawowym poziomie. Oferuje kolorowy zawrót głowy i chaotyczną fabułę, która działa impulsowo, wywołując chwilową ekscytację. Dzieciom to może wystarczyć. Dla rodziców będzie to jednak trudne półtorej godziny."
Alfa (2018),7,"Obudźcie mnie w środku nocy, zaświećcie w twarz latarką, a wyrecytuję jak na spowiedzi: megaterium, glyptodon, smilodon, mastodont. Nazwy prehistorycznych ssaków – podobnie jak dinozaurów – wbiły mi się w pamięć długimi kłami i wymieszały w kotle dziecięcej wyobraźni. Był to zapewne pierwszy kontakt z czymś wielkim, dużo starszym od nowoczesnej cywilizacji i fascynująco nieobecnym. Gigantyczne bestie i ogromne tajemnice, a nie jakaś tam mdła disneyoza, pastelowe zamki i obcisłe trykoty superbohaterów. I dlatego do ""Alfy"" Alberta Hughesa nie umiem podejść na chłodno, bez sentymentu – stare emocje odżywają w relacji ze spełnioną fantazją. Ta oldschoolowa, mocno konserwatywna opowieść o myśliwych z epoki ostatniego zlodowacenia została tak pięknie sfilmowana i cyfrowo zwizualizowana, że potrafię jej wybaczyć wszystkie grube nici i uproszczenia. Daję królestwo w zamian za marzenia.       Kodi Smit-McPhee  CTMG, Inc. Kratery wulkanów, tundrę, skaliste góry, koryta rzek – w tym filmie każdy krajobraz przecinają strumienie życia: dźwięki, kształty, ruch i kolory. Mężczyźni w skórach i z wysmarowanymi błotem gębami czatują na stado bawołów, chcą je podstępem zepchnąć ze stromego klifu i w ten sposób zapewnić plemieniu zapasy na surową zimę. Jeden z nowicjuszy – kruchy i rozmarzony Keda (Kodi Smit-McPhee), syn wodza – niespodziewanie nadziewa się na róg bizona i leci prosto w przepaść. Świat na moment staje w miejscu, slow motion otwiera dłuższą retrospekcję. Patrzymy na początek dorocznych łowów i trudną relację ojca z synem: Tau (Jóhannes Haukur Jóhannesson) chce uczyć Kedę sztuki przetrwania, wpoić brutalną regułę ""żyją i rządzą najsilniejsi"", którą dzisiaj nazwalibyśmy selekcją naturalną. Tymczasem Keda nie potrafi zabić spętanego dzika, okazuje zbyt wiele współczucia i litości, idzie – jak powtarza jego matka – bardziej za sercem niż za włócznią. Tyle że to właśnie ta słabo ceniona w męskim świecie zdolność do empatii pozwoli chłopcu przeżyć po upadku ze skały, samotnie w dziczy i w sercu zimy. Zamiast dorżnąć napotkanego po drodze przywódcę wilczej watahy, Keda zaczyna zwierzę leczyć i oswajać. Współpraca, a w końcu sojusz i przyjaźń między wrogimi gatunkami stanie się podstawowym warunkiem ocalenia – zarówno człowieka, jak i rannego wilka.    ""Alfa"" jest więc kolejnym wariantem popularnej filmowej bajki ""chłopiec i jego pies"" – tyleż krzepiącym, co realistycznym i surowym, podobnie jak życie w Europie 20 tysięcy lat temu. To nie fantazja o jaskiniowcach ujeżdżających mamuty i prujących z łuków do gigantycznych leniwców, ale autorska wizja prehistorii, która próbuje uchodzić za historię. Zresztą, co tu dużo gadać – uchodzi za nią z powodzeniem. Na przyrodę patrzymy z dystansu, Keda – o ile chce wrócić do domu żywy – powinien trzymać się na uboczu, szukać nowych kryjówek i gubić tropy. Jeśli gdzieś pojawia się tygrys szablozębny, to tylko jako cień, zarys sylwetki, błysk kłów i wrzask ofiary. Bo chociaż ""Alfa"" wchodzi do polskich kin w kategorii młodzieżowej, krew i przemoc są tutaj bardzo realistyczne – podobnie jak gnijące ciała zwierząt, czerwie używane do czyszczenia ran i wąchanie odchodów. Relacja Kedy i wilka jest – przynajmniej w początkowej fazie – całkowicie pozbawiona sentymentów. To bardziej ujarzmianie niż oswajanie – chłopak najpierw wiąże bestii pysk, potem uderza z otwartej dłoni i każe czekać na swoją kolej przy rozdzielaniu pożywienia. Wyznacza jasną hierarchię, w której to człowiek jest panem i władcą, a zwierzę służy, wspiera i pozostaje bezwarunkowo oddane. Pierwsze spotkanie, fantazja o genezie najdłuższej międzygatunkowej przyjaźni w historii ludzkości, to jednocześnie historia budowania autorytetu przy użyciu siły. W relacji z Alfą Keda – syn wodza – testuje własne zdolności przywódcze. Szykuje się do nowej męskiej roli w przymusowym, ale skutecznym rytuale przejścia.       Kodi Smit-McPhee,  Jóhannes Haukur Jóhannesson  CTMG, Inc. I chociaż z wątkiem ""stawania się mężczyzną"" nie jest mi jakoś specjalnie po drodze, szanuję decyzję twórców – realizm nakazywał sportretować ówczesne wspólnoty plemienne bez większych uprzedzeń. Przyjąć do wiadomości, że nasi europejscy przodkowie żyli raczej według reguł patriarchatu niż matriarchatu, a wilk nie stał się psem w wyniku głaskania i tarmoszenia gumowego kurczaka. W takim przeplocie prawdopodobieństwa z czystą fantazją widzę siłę ""Alfy"" – opowiedzieć młodym i starym o świecie, w którym człowiek istniał jako jeden z miliona równoprawnych elementów, absolutnie zależny od przyrody, stale na granicy przeżycia. Nasza przedhistoryczna zwierzęca kruchość budzi dzisiaj pokorę, ale również coś na kształt melancholii – żałoby po wyssanej do ostatniej kropli krwi Matce Naturze. Zaczęło się przecież od ujarzmienia wilka, a skończyło na wielkiej transformacji całej planety. Tamta Ziemia już nigdy nie wróci, nie wróci także ta o wiele bliższa, sprzed lat stu albo pięćdziesięciu, za jakiś czas odejdziemy pewnie i my, razem ze swoją cywilizacją i technologicznym biczem na każdą formę życia. Na razie jednak pocieszmy się fantazją – tym małym chłopcem, co siedzi w chłodzie i ciemnościach i wypatruje znajomych kłów. On wie, że nie jest tu sam. My powoli możemy mieć wątpliwości. "
Planeta Singli 2 (2018),7,"Przez chwilę wydawało się, że Mitja Okorn jest jedynym człowiekiem, który pod naszą szerokością geograficzną ""umie"" w komedię romantyczną. To spod jego ręki wyszły przecież nieliczne filmy, które rzetelnie reprodukują w polskim kontekście ową gatunkową formułę: ""Listy do M."" oraz pierwsza ""Planeta singli"". Kiedy więc okazało się, że za sterami ""dwójki"" zabraknie Okorna, można było oczekiwać równania do krajowej średniej – oczywiście równania w dół. A tu proszę – cytując Tomasza Karolaka – ""niespodzianka, niespodzianka"". Możecie mówić, że oszalałem, że oślepłem i ogłuchłem albo że uderzył mi do głowy firmowany przez film batonik (to akurat nieprawda, nie jadłem), ale ""Planeta singli 2"" podobała mi się bardziej od części pierwszej.       Maciej Stuhr,  Agnieszka Więdłocha  Gigant FilmsMaciej Zdunowski Oczywiście Okorn zawsze był tylko ostatnim ogniwem długiego kreatywnego łańcuszka zaplecionego przez duet Drabik/Chaciński. Panowie postanowili przeszczepić na polski grunt model kina producenckiego, w którym kwestia autorstwa zostaje rozmyta. Na sukces poprzedniego filmu pracował przecież nie tylko Okorn, ale i – dosłownie – cały zastęp scenarzystów. Sam Akina, który stanął tym razem za kamerą, był zresztą jednym z nich. Zmiana na fotelu reżyserskim nie jest więc żadną rewolucją. Rewolucją nie jest też sam film – bo być nie ma. Kto spodziewa się czegoś więcej niż solidnej realizacji schematu, ten nie ma czego na tej planecie szukać.    Co ciekawe, to właśnie ""sequelowość"" filmu – zazwyczaj oznaczająca powtórkę z rozrywki – okazuje się jedną z jego zalet. Historia biegnie oczywiście według schematu, z grubsza wiadomo, kto się tu w kim zakocha i kto w finale stanie u czyjego boku. Ale fakt, że przekroczyliśmy rubikon happy endu, wychodzi historii na dobre. Zawsze przecież ciekawie zajrzeć poza sakramentalne ""żyli długo i szczęśliwie"", by zrewidować perfidne przemilczenie, jakie jest udziałem całego gatunku. Ania (Agnieszka Więdłocha) i Tomek (Maciej Stuhr) odkrywają bowiem, że fanfary były przedwczesne, a oni chyba nie są dla siebie stworzeni. Pech chce, że nie mogą jednak po prostu odwrócić się na pięcie, trzasnąć drzwiami i nigdy więcej na siebie nie patrzeć. Muszą bowiem wystąpić w wigilijnym show, odgrywając na oczach milionów telewidzów zakochaną parę. Zwieńczeniem imprezy ma być zaś – o ironio! – premiera nowej wersji tytułowej aplikacji: program, który matematycznie wygeneruje każdemu tożsamość jego idealnej drugiej połówki. Przesłanie w sam raz na komedię – nomen omen – romantyczną: prawdziwa miłość to ani bezduszne procenty zgodności, ani pusty rytuał słów i gestów. Ani szkiełko i oko smartfona, ani cały performans ""bycia zakochanym"". Innymi słowy: patrzaj w serce.       Tomasz Karolak,  Weronika Książkiewicz,  Bartosz Porczyk  Gigant FilmsMaciej Zdunowski Sequel to jednak wciąż sequel, nie dziwcie się więc, że pojawiają się elementy, które sprawdziły się za pierwszym razem. Przede wszystkim wraca drugoplanowy duet Weroniki Książkiewicz i Tomasza Karolaka, po raz kolejny kradnąc dla siebie film. Ich Ola i Bogdan znowu padają ofiarą komicznego nieporozumienia, które staje się przyczynkiem do ciepłej satyry na newage'ową nowomowę oraz stereotypowy podział męskich i żeńskich ról. Dość powiedzieć, że w ich wątku spotykają się hiperseksowni jogini i… Rocky Balboa. Powtórka to jednak nie wszystko, nie brak też dyskretnych ""upgrade'ów"". Więdłocha i Stuhr są bardziej zadomowieni w swoich rolach i tworzą dużo bardziej iskrzącą parę niż poprzednio (w sumie nic dziwnego: ""kryzys w związku"" to chyba dużo wdzięczniejsze aktorskie zadanie niż tryb ""in love""). Z kolei Danuta Stenka (jako Krystyna, matka Ani) dostaje szansę na rozluźnienie po dość drętwym występie z ""jedynki"". Do kosza poszedł też pomysł, by bezwstydnie – i bardzo łatwo – podlizać się widzowi szlagierem Grechuty. ""Planeta singli 2"" nie musi chwytać się podobnych protez, by osiągnąć, co zamierza. Może i nie wszystko jest tu złotem – zwłaszcza wątek Aleksandra (Kamil Kula), dybiącego na Anię geniusza nowych technologii, który ani przez chwilę nie wygląda na wiarygodnego rywala dla Stuhrowego Tomka. A mimo to film nie zawodzi. Gdy trzeba, rozbawi, gdy trzeba wzruszy, a wszystko w zwartym, równym rytmie, bez dłużyzn i większych komediowych mielizn, ze zwieńczeniem w postaci intensywnego finału.       Piotr Głowacki  Gigant FilmsMaciej Zdunowski Jest co chwalić. Kino popularne to bowiem – wbrew pozorom – niezwykle trudna forma. Trudna, bo wymaga nie lada ekwilibrystyki w zarządzaniu oczekiwaniami, zmyślnego lawirowania między tym, co widz chce dostać, a tym, co dostać powinien. Istna sztuka kompromisu. Nic zatem dziwnego, że ""Planeta singli 2"" jest filmem kompromisowym. To kino niby kosmopolityczne i niby podczepiające się pod trendy: Warszawa wydaje się tu przecież leżeć rzut beretem od Los Angeles, Polska ma swojego Steve'a Jobsa, a w obsadzie filmu nie brakuje popularnej blogerki modowej. Ale twórcy nie odcinają się od korzeni i lokalnej specyfiki. Wręcz przeciwnie, patrzą na przeszłość z czułością, z nostalgią – bo jak inaczej czytać epizodyczne występy Karola Strasburgera i Witolda Paszta? Zresztą nawet sama formuła komedii romantycznej i jej uwikłanie w biznesowo-przemysłową machinę są tu potraktowane z podobną ambiwalencją. Ów wzorcowo ""gatunkowy"", naszpikowany lokowaniem produktów film dyskretnie wytyka przecież ślepe plamki konwencji i ostrożnie dystansuje się od desperackich marketingowych zabiegów. Mniejsza o to, czy działa tu przekora Chacińskiego i Drabika, czy po prostu ich sprytny biznesplan. Ważne, że ten kompromis nie śmierdzi, tylko pracuje na inkluzywność (nieprzypadkowo obok ""januszowatego"" bohatera Karolaka mamy tu ""przegiętego"" bohatera Piotra Głowackiego). A że inkluzywność sprzyja wynikom w box-offisie, to już inna sprawa."
Chef Flynn - najmłodszy kucharz świata (2018),5,"Chociaż na pierwszym planie dokumentu Camerona Yatesa stoi wybitnie zdolny nastolatek, tytułowy Chef Flynn, najmłodszy kucharz świata, bardzo szybko staje się jasne, że to, co najciekawsze, będzie działo się w tle opowieści. Kluczowa jest tu wypowiedź matki chłopca, Meg McGarry, która zwierza się z porozwodowej depresji i mimochodem wspomina, że właśnie wtedy jej małoletni syn zamienił się w ""małego mężczyznę"". Niepozorna historia o drodze do sukcesu nabiera w tym momencie bardzo mrocznego ciężaru. Gdy natomiast sam chłopiec wyznaje, że jego dzieciństwo trwało 10 lat i jego zdaniem to chyba wystarczająco, ""Chef Flynn"" staje się po prostu mrożącym krew w żyłach horrorem.        Flynn McGarry  Na szczęście Yates posiłkujący się w dużym stopniu archiwalnymi nagraniami z kolekcji matki chłopca – z zawodu scenarzystki i autorki kilku filmów, owładniętej pasją nagrywania każdego skrawka codzienności – nie traci z oczu tego cennego punktu widzenia i konsekwentnie demaskuje kobietę jako apodyktyczną reżyserkę życia swojego syna. Co ciekawe, Flynn nie jest jej jedynym dzieckiem, ale starsza córka – zupełnie normalna, jak sama o niej mówi – wydaje się znajdować całkowicie poza polem jej uwagi. Smutnego obrazu dopełniają wyraźne sugestie, że jako matka Meg nie doświadczyła spełnienia. Nie bez znaczenia są tu wzmianki o tym, że chętnie wraca pamięcią do lat 80., kiedy to jej życie należało wyłącznie do niej, i że wśród jej ówczesnych znajomych niewiele osób posiadało dzieci. Trudno nie dopatrzeć się w tych słowach skargi na swój los i próby zaczarowania go. W tym przypadku kosztem własnego dziecka.    Nie da się też nie wzruszyć i jednocześnie autentycznie nie zdenerwować, oglądając sceny, w których presja i ciężar odpowiedzialności przerastają możliwości zamkniętego w złotej klatce nastolatka. Surowa krytyka w mediach społecznościowych – podkreślająca jego uprzywilejowaną pozycję z racji majętności i koneksji rodziców – uwydatnia w dodatku jego pozycję ofiary. Dwunastoletni chłopiec nie tylko pracuje na cały etat w wyjątkowo trudnej branży gastronomicznej, ale jest też całkowicie odcięty od rówieśników i pozbawiony możliwości podejmowania własnych decyzji. W którymś momencie poczynania jego matki zostają nazwane ""superparentingiem"", ale jej wypowiedzi i zachowanie nie pozostawiają złudzeń, że za tym pięknym określeniem kryje się zwykła zaborczość i chęć przykrycia własnych życiowych porażek. Za tym z kolei idzie głęboka refleksja nad nieograniczoną władzą, jaką rodzice posiadają – bezkarnie – nad swoimi dziećmi. Szkoda jedynie, że te najmocniejsze karty zostają we ""Flynnie"" odkryte bardzo szybko, a kolejne sceny już tylko powtarzają te oczywiste spostrzeżenia.         Yates kończy swój dokument niemal poetycką sekwencją misternych przygotowań, w których chłopiec dopracowuje swoje popisowe dania, jakby na dowód tego, że ostatecznie i tak liczy się tu jego pasja, bez względu na jej źródło. Mając jednak w pamięci scenkę, w której w archiwalnym nagraniu matka maleńkiego, stawiającego pierwsze kroki chłopca zwraca się do niego per ""chef"", oczywiste staje się, że ta historia może mieć w realnym życiu dużo smutniejszy koniec. "
Dziadek do orzechów i cztery królestwa (2018),4,"W sztuce inaczej niż w arytmetyce końcowy wynik nie zawsze jest sumą wszystkich składników. Realizacja disneyowskiego ""Dziadka do orzechów"" pochłonęła ponad 130 milionów dolarów. Inspiracji scenarzystom dostarczyły zarówno będąca świątecznym evergreenem baśń E.T.A. Hoffmanna jak i legendarny balet Piotra Czajkowskiego. Film wyreżyserował trzykrotnie nominowany do Oscara Lasse Hallstrom, zaś trwające miesiąc dokrętki powstały pod okiem doświadczonego speca od kina przygodowego Joe Johnstona. Obsadę zasiliły m.in. damy brytyjskiego kina Helen Mirren oraz Keira Knightley, z kolei pieczę nad choreografią widowiska sprawował Liam Scarlett z Royal Ballet. Kumulacja nakładów i talentów zaowocowała jednak widowiskiem przypominającym choinkową bombkę: zrobionym z rozmachem, oferującym publice trzydaniową ucztę dla oczu, a przy tym rozczarowująco pustym.       Mackenzie Foy  Disney Enterprises, Inc. Akcja filmu rozgrywa się w XIX-wiecznym Londynie. Znana z ""Interstellar"" Mackenzie Foy wciela się w nastoletnią Klarę, której talentu do majsterkowania mógłby pozazdrościć sam MacGyver. W wigilię Bożego Narodzenia bohaterka oraz jej rodzeństwo otrzymują podarki pozostawione przez zmarłą niedawno matkę. Klara ze zdziwieniem odkrywa, że do jej prezentu – zdobionej mechanicznej szkatułki – nie załączono klucza. Dziewczyna udaje się więc po pomoc do swojego  ojca chrzestnego, Drosselmeyera (Morgan Freeman). Wizyta w jego pracowni przynosi niespodziewany rezultat: sierota trafia do magicznej krainy, gdzie z pomocą dziarskiego kapitana Filipa (Jayden Fowora-Knight) próbuje zapobiec wojnie między tytułowymi królestwami.  Mniejsza o to, że scenariusz nie ma prawie nic wspólnego z literackim pierwowzorem, a świetni aktorzy grają grubo poniżej możliwości. Pal licho usilne próby zracjonalizowania magicznego świata, które finalnie wprowadzają tylko niepotrzebny zamęt. Główną wadą ""Dziadka do orzechów"" jest brak emocji: momentów szczerego wzruszenia, eksplozji humoru, chwil, gdy serce pompuje szybciej krew, a mokre dłonie zaciskają się nerwowo na poręczach kinowego fotela. Pozornie wszystko jest tu na swoim miejscu. W podróży wgłąb baśniowego świata można dostrzec metaforę zmagań z żałobą po stracie ukochanej osoby, historię inicjacyjną, a także opowieść o rodzinnym pojednaniu. Klara – tak jak księżniczki z ""Krainy lodu"", dzielna córka wodza ""Vaiana"" czy króliczka Judy ze ""Zwierzogrodu"" – to kolejna silna disneyowska bohaterka, która dąży do samorealizacji, a mężczyzn traktuje jako partnerów, a nie potencjalnych wybawców z opresji. Szkoda więc, że sam film pozszywany ze skrawków ""Alicji w krainie czarów"", ""Opowieści z Narnii"", ""Charliego i fabryki czekolady"" oraz ""Czarnoksiężnika z Oz"" sprawia wrażenie produktu zaprogramowanego w arkuszu kalkulacyjnym.       Eugenio Derbez,  Mackenzie Foy,  Keira Knightley,  Richard E. Grant  Disney Enterprises, Inc.         Misty Copeland  Disney Enterprises, Inc.         Helen Mirren  Disney Enterprises, Inc. Po seansie pod powiekami pozostają przede wszystkim oszałamiające wytwory pracy scenografów i autorów kostiumów: sala balowa w posiadłości Drosselmeyera, wnętrza królewskiego pałacu czy złowieszczy las, w którym można  natknąć się na armię myszy i upiorną cyrkową trupę rodem z ""Dziwolągów"" Toda Browninga. Wspaniale wypada również zaczynająca się cytatem z ""Fantazji"" sekwencja baletowa, w której udział wzięli oklaskiwani na scenach całego świata tancerze Misty Copeland i Sergiej Połunin. Hallstromowi oraz Johnstonowi trzeba oddać, że w warstwie wizualnej udało im się zachować zdrową równowagę między czarami z komputera a tradycyjnymi dekoracjami zbudowanymi w londyńskim Pinewood Studios. Nie zdziwię się, jeśli w przyszłym roku te ostatnie doceni oscarowa kapituła.  Finał filmu otwiera oczywiście bramę do kolejnej części. Trudno się dziwić, żyjemy w czasach, gdy ulubionymi hasłami w producenckim słowniku są ""uniwersum"", ""sequel"" i ""reboot"". Złożona tytułowemu bohaterowi obietnica kolejnego spotkania może jednak się nie spełnić. Słabe recenzje nie mają dla szefów wytwórni większego znaczenia. Rozczarowujące wpływy z box office'u – i owszem. "
Oblicze mroku (2018),4,"Lustereczko, powiedz przecie, co jest najstraszniejsze w świecie? Assaf Bernstein przekonuje, że nie ma nic bardziej przerażającego niż dojrzewanie – w końcu to nieustanna walka z własnym ciałem, bezkrwawa wojna z rodzicami oraz rebelia wobec szkolnej opresji. Tym większa szkoda, że z tak intrygującego punktu wyjścia pączkują w jego filmie same banały, a całość pozostaje obietnicą bez pokrycia: kinem klasy B przebranym w szatki ambitnego thrillera psychologicznego.       India Eisley  Ace In The Hole FilmsBuffalo Gal Pictures  Nastoletnia Maria (India Eisley) wkracza w dorosłe życie z zaciągniętym hamulcem. Chociaż jest bystra i nikomu nie robi krzywdy, przypada jej rola szkolnego popychadła. Mimo tego że jest ładna i zgrabna, staje się też obiektem kpin ze strony psychopatycznego ojca (Jason Isaacs), chirurga plastycznego z zawodu i powołania. Pocieszenie dziewczyna znajduje dopiero przed lustrem, które – jak to w horrorach bywa – okazuje się przedmiotem demonicznym, cienką granicą świata metafizycznego. Odbicie Marii to pewna siebie, kurząca fajki oraz świadoma własnej seksualności buntowniczka z morderczymi inklinacjami. Na imię ma – nie zgadniecie! – Airam. Oto poziom subtelności, z którym mamy tutaj do czynienia.  Bernstein, nie tylko reżyser, ale i scenarzysta, rozrzucił w swoim filmie kilka interesujących tropów. Ojciec Marii jest chodzącym symbolem kultu piękna oraz patriarchalnej opresji – to idealny cel społecznej krytyki. Postać jej umęczonej i zaglądającej do kieliszka matki (dawno niewidziana Mira Sorvino) odsyła nas do narracji o dziedziczeniu traum i projektowaniu na dzieciaki swoich lęków. Cały wątek szkolny – przywodzący na myśl Kingowską ""Carrie"" – to natomiast klasyczny horror dorastania: opowieść o nadinterpretowaniu sygnałów, leczeniu podciętych przez dorosłych skrzydeł, presji prowadzącej do erupcji przemocy oraz niemożności poukładania sobie priorytetów. Do tego bonus, typowy dla gatunku wytrych fabularny, którym można otworzyć całe pole interpretacyjne: czy Airam jest jedynie projekcją podświadomości dziewczyny, czy może zupełnie odrębnym bytem, który chce narobić zamieszania z czystej złośliwości?       India Eisley  Ace In The Hole FilmsBuffalo Gal Pictures  Wszystko to czai się gdzieś za parawanem horrorowej sztampy, lecz Bernstein w ogóle nie wydaje się zainteresowany potencjałem wspomnianych wątków. Sygnalizuje je, lecz w najlepszym wypadku ślizga się po powierzchni. Interesują go natomiast tanie chwyty z repetytorium kina grozy, cyzelowanie kadrów pełnych zimnego błękitu oraz konsystencja syropu klonowego (nie, sorry, krew jest cyfrowa, przecież mamy XXI wiek). Napięcie występuje w śladowych ilościach, całość ma ślamazarne tempo, reżyserowi brakuje inscenizacyjnego polotu, zaś jedna Eisley wiosny nie czyni. Dla jej podwójnej roli – udanej dzięki naturalnej charyzmie aktorki oraz pełnej kontroli nad skrajnymi rodzajami ekspresji i języka ciała – warto zerknąć na chwilę w filmowe lusterko. Tylko się nie przestraszcie."
Uwolnij mnie (2016),8,"Wyobrażenia o figurze egzorcysty i jego nadprzyrodzonej działalności zostały w dużej mierze ukształtowane za sprawą kultury masowej. Trudno mieć co do tego wątpliwości. Kino odegrało w tym procesie kluczową wręcz rolę – wystarczy pomyśleć o słynnej serii zainicjowanej przez Williama Friedkina, a kontynuowanej przez szereg (mniej lub bardziej zręcznych) naśladowców amerykańskiego mistrza. Każdy z nas jest zatem dysponentem wiedzy (sic!) i pewnych przekonań o egzorcyzmach, nawet jeśli nigdy bezpośrednio (w domyśle – ""poza ekranem"") nie był ich świadkiem bądź, co rzadsze i czego nikomu nie życzę (znak krzyża), przedmiotem. Przed zainteresowaną dość oklepanym popkulturowo tematem reżyserką ""Uwolnij mnie"" pojawiło się zatem dość trudne zadanie: opowiedzieć o autentycznych praktykach sycylijskiego egzorcysty-weterana i jego podopiecznych, lecz nie w konwencji fabularnego kina grozy, tylko za sprawą obserwacyjnego dokumentu. Czy Federice Di Giacomo udało się wyjść z tej filmowej potyczki obronną ręką i rozdzielić na ekranie fikcjonalny plew od realnego ziarna? O jakich dylematach współczesnego świata twórczyni pragnie widzom opowiedzieć za sprawą ""Uwolnij mnie""?        Regione SicilianaPROCIREPRai CinemaOpéra FilmsSicilia Film CommissionFrance 3 CinémaMir Cinematografica Centralnym bohaterem ""Uwolnij mnie"" jest sędziwy ojciec Cataldo Migliazzo. Nie tylko mieszkańcy Sycylii, lecz także ludzie z całej Italii tłumnie zjeżdżają się na jego wtorkowe ""msze wyzwolenia"". Gdyby chcieć posłużyć się słowami święcącego triumfy internetowej popularności księdza Natanka, niektórymi wiernymi rzeczywiście spazmatyczna siła ""miota po Kościele niczym wskazówkami zegara"". W trakcie tych groteskowych widowisk sycylijski klecha konsekwentnie nakazuje ""szatańskim mocom"" odejście z ciała i psychiki zainfekowanego złem osobnika, posiłkując się przy tym krzyżem, wodą święconą czy Biblią. Reżyserka podchodzi do tych – jakże potężnych wizualnie i irracjonalnych mentalnie – spektakli skromnie i z dystansem. Nie ma zbliżeń, planów i kontrplanów, kamera jest raczej statyczna, podobnie jak zalęknione otoczenie ulega petryfikacji. Egzorcyzmy z jej perspektywy przekształcają się w przejmujący ""teatr okrucieństwa i uniżenia"", którego istoty nie jesteśmy w stanie w pełni pojąć. Jednakże wraz z ich zakończeniem wyczuwamy solidarne poczucie ulgi.   Siła ""Uwolnij mnie"" płynie jednak z kontrastów. Opisane wyżej widowiska stanowią jedynie przerywnik w codzienności ich bohaterów. Po wtorkowej mszy płynnie wraca się do rodziny, domu, pracy… Słowem – spokojnego, zwyczajnego życia. Ojciec Cataldo z kapłana przemienia się po prostu w terapeutę, z którym opętani umawiają się na kolejny, a potem jeszcze kolejny seans. Di Giacomo sprawnie ukazuje strywializowanie egzorcyzmów, interpretowanych powszechnie jako potężna broń Kościoła w walce ze złem absolutnym. Podopieczni sycylijskiego egzorcysty wpadają do zakrystii z siatkami świeżo wypełnionymi zakupami, część z nich domaga się zaś pomocy przez telefon. Choć wiekowy ksiądz próbuje dostosować swoją archaiczną praktykę do wymogów i tempa nowoczesności, wielokrotnie podkreśla on, że owe anomalie u wiernych są nie tylko jednorazową sprawką psotliwego szatana, ale skutkiem ubocznym szeroko pojętego ""współczesnego życia"". Wspomniany kontrast między sacrum a profanum staje się rzecz jasna wehikułem dla tragikomicznego humoru, ale również zasadnym przyczynkiem do refleksji nad znaczeniem pracy ojca Cataldo, pojętej niestety jako rodzaj placebo. Czy te efekciarskie egzorcyzmy są zatem doprawdy efektywne? Owa niejednoznaczność działa zdecydowanie na korzyść dokumentu Di Giacomo.        Regione SicilianaPROCIREPRai CinemaOpéra FilmsSicilia Film CommissionFrance 3 CinémaMir Cinematografica ""Uwolnij mnie"" nie jest filmem traktującym o dogmatach wiary ani dziełem silącym się na analizę współczesnej kondycji Kościoła katolickiego. Reżyserka nie szuka w działalności duchownych kontrowersji i przewinień, nie tworzy też na cześć ich działalności dobrodusznej laurki. Z pewnością udaje się Di Giacomo zbudować emocjonalny pomost miedzy widownią a nieustannie poszukującym tytułowego uwolnienia postaciom – na dalszy plan schodzi kwestia tego, czy oni aby przypadkiem nie udają czy też, kolokwialnie mówiąc, nie podkręcają swoich reakcji. Nie mamy wątpliwości co do prawdziwości ich cierpienia, dojmującej samotności i stanów kryzysowych niezależnie od tego, czy sami jesteśmy mniej lub bardziej wierzący. Po seansie pojawia się jednak ważna myśl: czy rosnące, globalne zapotrzebowanie na egzorcyzmy nie stanowi – paradoksalnie – rodzaju uzależnienia w świecie, którego kształt determinują wszelakie nałogi? Warto zmierzyć się z dokumentem Di Giacomo, aby samemu spróbować odpowiedzieć na to, a także inne pytania. ""Uwolnij mnie"" to przede wszystkim przejmujące studium o samotności i zniewoleniu współczesnego człowieka, któremu nie tylko szatan każe tańczyć."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Bohemian Rhapsody (2018),5,"O zmarłych dobrze albo wcale? Ta maksyma przyświecała najwyraźniej twórcom ""Bohemian Rhapsody"" - film podpisany nazwiskiem Bryana Singera (choć, jak wiadomo, reżyser nie dokończył obrazu) leży na antypodach takich takich obrazów jak ""Whitney"" Kevina Macdonalda. Nie ma tu żadnego studium osobowości niezwykłego artysty. Na próżno szukać co bardziej kontrowersyjnych faktów z biografii piosenkarza. Reżyser i jego ekipa wielbią talent Freddiego Mercury'ego, ale po naprawdę interesujących epizodach z jego życia ledwie się prześlizgują. Uczynili z niego świętego muzyki rozrywkowej, a z  ""Bohemian Rhapsody"" - hagiografię. Gdy na napisach końcowych wybrzmią ostatnie dźwięki jednego z dziesiątek evergreenów Queen, widzom pozostanie tylko wznieść ręce do nieba i zakrzyknąć ""Alleluja!"".        Rami Malek  Twentieth Century Fox Film Corporation    Ponieważ w kulturze masowej miejsce świętych od co najmniej dwóch dekad zajmują komiksowi herosi, tak więc i hagiografia Mercury'ego przypomina ekranizację jednej z obrazkowych historii Marvela. Co zresztą nie powinno za bardzo dziwić. W końcu Singer należy do ojców sukcesu współczesnych widowisk komiksowych. W ""Bohemian Rhapsody"" mamy jasny podział na bohaterów (zespół Queen) i złoczyńców (Paul Prenter). A ponieważ współczesne widowiska komiksowe lubią pozorować moralną niejednoznaczność, stąd Freddie Mercury został naznaczony słabością (potrzeba bycia uwielbianym przez cały świat), a czarny charakter został pchnięty na drogę zła przez smutny splot okoliczności (nieodwzajemniona miłość).        Gwilym Lee,  Rami Malek  Twentieth Century Fox Film Corporation    Komiksowość filmu widać również w strukturze fabuły. Na początku Freddie Mercury jest nikim, szarym człowieczkiem pracującym jako bagażowy na lotnisku. Swoją moc - magnetycznego showmana, który potrafi zahipnotyzować tłumy - ujawni dopiero podczas przypadkowego spotkania z członkami zespołu, będącego właśnie na skraju upadku. Od tego momentu historia toczy się wartko. Mamy budowanie ekipy herosów, pierwsze wprawki ze skutecznego korzystania z mocy i starcia z pomniejszymi złoczyńcami (jak Ray Foster, który przeciwny jest wydaniu ""Bohemian Rhapsody""). Twórcy filmu bardzo dużo wysiłku włożyli w to, by przekonać widzów, że Freddie Mercury nie był jedyną gwiazdą zespołu Queen. Wszyscy członkowie są generalnie jak Avengers - mają swoje moce i razem stanowią siłę, której nic nie może się równać.        Lucy Boynton,  Rami Malek  Twentieth Century Fox Film Corporation    W drugiej części widowiska następuje atak złoczyńcy, który niemal pogrążył bohaterów. Paul Prenter mógłby spokojnie być członkiem komiksowej organizacji Hydra, tak diabolicznie oplótł sobie wokół palca Freddiego. Ekipa filmowa nie patyczkuje się i robi z niego drania odpowiedzialnego za całe zło w życiu piosenkarza. Ale spokojna głowa - w finale nastąpi triumfalny powrót bohaterów, którzy w pełni wykorzystają swoje dary, by dosłownie uratować świat (""Bohemian Rhapsody"" zaczyna się i kończy  na Wembley podczas charytatywnego koncertu w ramach pomocy głodującej Afryce).        Rami Malek  Twentieth Century Fox Film Corporation    W tak zrealizowanym obrazie nie ma oczywiście miejsca na jakąkolwiek prawdę. Singer i spółka dość swobodnie traktują fakty, dlatego też osoby znające biografię Mercury'ego na wylot, będą miały spore problemy z zaakceptowaniem tego, co przedstawiono na ekranie. Piosenkarz i jego żywot zostały sprowadzone do gatunkowych klisz podanych zgrabnie, w łatwo przyswajalnej mieszance scen wzruszających i bawiących. Również gra aktorska jest solidna, ale bezpieczna. Kreacje pozbawione są emocjonalnej głębi, a sam Rami Malek rzuca się w oczy wyłącznie dzięki protezie zębów. Rzecz zrealizowana jest w sposób bezosobowy i mechaniczny. Nie czuć w niej autorskiej ręki. No może z wyjątkiem pojedynczych scen, jak choćby konferencji prasowej, która zaskakuje emocjonalną intensywnością. Cóż, być może reżyser utożsamił się na chwilę z Mercurym, mając podobne doświadczenia z dziennikarzami.        Lucy Boynton,  Rami Malek  Twentieth Century Fox Film Corporation    Pomimo tych uproszczeń, większość fanów Queen powinna wyjść z kina zachwycona. Nie będzie to jednak zasługa reżysera, scenarzystów ani też obsady, a samego zespołu. W ""Bohemian Rhapsody"" umieszczono całą masę przebojów Queen i to właśnie one porywają serca, wzbudzają zachwyt, wywołują łzy i uśmiech na twarzy. Film udowadnia, że mimo upływu lat, geniusz artystyczny zespołu oraz jego lidera wciąż pozostaje żywy. "
Listopad (2017),6,"Kratt jaki jest, każdy widzi: ot, ożywiony trójnogi cep, który łazi po estońskiej prowincji i wykonuje drobne prace, dajmy na to: kradnie krowę i odlatuje z nią w dal niczym jakiś rustykalny helikopter. Tąką właśnie sceną rozpoczyna się ""Listopad"" Rainera Sarneta i jest to dobry przedsmak całości. Wyobraźcie sobie ""Konia turyńskiego"" w stylistyce nowohoryzontowego ""nocnego szaleństwa"" albo zbiór estońskich klechd zaadaptowanych na poważnie, w stylowej czerni i bieli oraz arthouse’owej otoczce. Ekranizacja powieści Andrusa Kivirähka to faktycznie niezły folklor: filmowa baśń, która urzeka iście listopadowym klimatem i ludową ekscentryką. Ze wspomnianym Krattem na czele.           Opus FilmHomeless Bob Production  Co ciekawe, kiedy zanurzyć się w otchłań tej ""niesamowitej estońszczyzny"", zaraz okaże się, że wcale nie tak daleko stąd do naszych własnych ""starych baśni"" (film jest zresztą polską koprodukcją). Sarnet wrzuca nas w swój świat niczym antropolog i bajarz w jednym, kreśli gęste kulturowe tło i zarazem snuje prostą historię. Z siatki luźnych obyczajowych anegdotek powoli wyłania się nitka klasycznej love story. Mamy więc zmarłych, którzy w dzień zaduszny ucztują w domostwach potomków; mamy wiedźmę, która radzi, jak uwarzyć miłosny eliksir; mamy diabła, który czyha w lesie na duszę kolejnego nieszczęśnika; mamy zantropomorfizowaną zarazę, którą da się wykiwać. A pośród tego wszystkiego mamy tragiczny trójkąt miłosny: dziewczynę-wilkołaczycę zakochaną w wiejskim chłopaku zapatrzonym w córkę panującego w okolicy barona. Podobnie jak w muzycznej oprawie Michała Jacaszka, w której tajemnicze ludowe brzmienia łączą się z cieniem elektronicznego beatu, Sarnet przeplata tu znajome z obcym, kulturowo specyficzne z kulturowo uniwersalnym.         Rea Lest,  Jette Loona Hermanis  Opus FilmHomeless Bob Production  Podobnych dualizmów i zgrzytów – czy to stylistycznych, czy tematycznych – jest więcej. Sarnet przeskakuje od zabawy do powagi, od tonacji rubasznej powiastki do konwencji melodramatu czy tragedii. Od miłosnej potrawki z włosów spod pachy, kupy i potu do Romea i Julii. Nic dziwnego: to w końcu opowieść o dwóch koegzystujących światach. Mamy więc rozdźwięk między oficjalną chrześcijańską doktryną a pogańskimi tradycjami: wieśniacy siedzą potulnie w kościele, ale po mszy wypluwają opłatek w myśl jakiegoś lokalnego przesądu. Mamy też twardy podział klasowy, jakiego nie skruszą mrzonki o romantycznych mezaliansach czy nacjonalistyczne manifesty, według których gacie niemieckiego barona noszone na estońskiej ziemi należą się prawnie Estończykom. ""Listopad"" – choć łączy wysokie z niskim, choć miesza porządki – w rzeczywistości mówi zatem o… betonie. Tu bogaci, tam biedni, tu eleganckie fortepianowe akordy ""Sonaty księżycowej"", tam zgrzebne brzdąkanko na drumli, pomiędzy ściana. Egalitarne bajki możemy włożyć między bajki.       Rea Lest,  Jörgen Liik  Opus FilmHomeless Bob Production    O ironio: jeśli szukać jakiejś słabości ""Listopada"", to chyba będzie nią to, że ów beton udziela się samemu filmowi. Rozsnuta przez reżysera wizja uwodzi – ale baśń jakoś nie porywa. Czarno-biały, tajemniczy, piękno-brzydki klimat filmu jest niezapomniany – ale opowiastka o niespełnionej miłości zapomina się sama w trakcie seansu. Estetyczny zachwyt czy antropologiczna fascynacja nie znajdują równowagi w emocjonalnym zaangażowaniu. Może o to chodziło: bardziej od konkretnej historii konkretnych bohaterów liczy się tu przecież uogólnienie. Sarnet mówi nam to wprost, ustami ożywionego śnieżnego bałwana oraz wiedźmy-starowinki. Bałwan dzieli się wspomnieniami z czasów, gdy był wodą, a woda niejedną love story pamięta. Czarownica wspomina zaś własny zawód sercowy sprzed lat, uświadamiając młodej zakochanej – i nam – że są one zaledwie dwiema aktorkami w tej samej, odgrywanej z pokolenia na pokolenie, historii. I pięknie, morał o zaklętym kręgu mitu jest uroczy. Ale ogląda się go jakby zza szyby, na chłodno. W mit – niczym w Kratta – trzeba tchnąć życie, w innym wypadku zostaje nam skansen."
Ocean ognia (2018),5,"""Ocean ognia"" przez blisko rok znajdował się w tzw. czyśćcu produkcyjnym z powodu sporu finansowego między twórcami a zbankrutowanym studiem Relativity Media. Oglądając gotowy film, ma się jednak wrażenie, że jego scenariusz przeleżał na półce znacznie, znacznie dłużej. Ekranizacja powieści Dona Keitha i George'a Wallace'a przywodzi na myśl hollywoodzkie akcyjniaki ze złotych lat 90. Były to czasy, gdy niezłomni bohaterowie komunikowali się ze sobą przy pomocy one-linerów, komputerowym efektom daleko było do perfekcji, zaś granica między śmiertelną powagą a niezamierzonym komizmem bywała umowna. Jeśli zastanawialiście się kiedyś, jak mogłoby wyglądać połączenie ""Polowania na Czerwony Październik"" z ""Air Force One"", trafiliście pod właściwy adres.        SprocketHeadsMillennium FilmsOriginal Film  Bohater Gerarda Butlera nazywa się Joe Glass, ale nerwy ma ze stali. O tym, że jest to mąż honorowy i szlachetny, przekonujemy się w scenie, gdy mierzy z łuku do jelenia, ale rezygnuje ze strzału po tym, jak dostrzega podążające za zwierzęciem potomstwo. Chwilę później Glass dowiaduje się, że właśnie został mianowany kapitanem okrętu podwodnego i z marszu musi wyruszyć na dziewiczą misję. Marynarka wojenna zleca mu zbadanie okoliczności zaginięcia rosyjskiej jednostki w arktycznych głębinach. Odkrycie, którego dokona bohater, zainicjuje łańcuch zdarzeń mogących doprowadzić do III wojny światowej. Płyniemy po czterech naszych i jednego rosyjskiego prezydenta! - zarządza w pewnym momencie Glass, streszczając w jednej krótkiej komendzie fabułę całego filmu.  Silniki sprawne, pełna moc!        SprocketHeadsMillennium FilmsOriginal Film  No, prawie pełna. Dotarcie do pierwszego punktu zwrotnego zajmuje twórcom bitą godzinę. Kiedy jednak wszystkie fabularne puzzle wskakują wreszcie na swoje miejsce, ""Ocean ognia"" nabiera odpowiednio wysokiej temperatury. Pod wodą okręty bawią się w zbijaka i chowanego przy pomocy torped oraz min, zaś na lądzie niewielkie komando próbuje utrzeć na krwawą miazgę nosa garnizonowi siepaczy uzbrojonych w kałasznikowy. Najsłabiej wypada tu wątek rozgrywający się w amerykańskim sztabie kryzysowym - nie tylko wydaje się zbędny z dramaturgicznego punktu widzenia, ale także w okrutny sposób marnotrawi talent Gary'ego Oldmana pojawiającego się w zaledwie kilku scenach.        SprocketHeadsMillennium FilmsOriginal Film  Scenariusz nie jest wolny od absurdów, delikatnych dłużyzn i ociekających patosem dialogów. W swoich najlepszych momentach ""Ocean ognia"" sprawdza się jednak jako bezpretensjonalne połączenie zimnowojennego dreszczowca oraz kina akcji. Pochodzący z RPA reżyser Donovan Marsh wie, jak zainscenizować z nerwem sceny podwodnych skradanek i naziemnych strzelanin. Z kolei grający główne role Butler oraz zmarły w czerwcu ubiegłego roku nieodżałowany Michael Nyqvist dostarczają udane kreacje darzących się szacunkiem wilków morskich z przeciwnych stron barykady.  Jeśli nie macie za wysokich oczekiwań, możecie wziąć głęboki oddech i zanurzyć się razem z nimi. "
Dziewczyna w sieci pająka (2018),6,"Lisbeth Salander – dziewczyna z tatuażem oraz pierwsza dama skandynawskiego kryminału – robi w filmie Fede Alvareza rzeczy, których nie powstydziliby się Batman, Daredevil i jeszcze paru facetów w lateksowych wdziankach. Przecina na motorze taflę zamarzniętego jeziora, uskakuje przed eksplozją do żeliwnej wanny, kręci też piruety z elektryczną pałką w dłoni. W filmie, który ma więcej wspólnego z kinem superbohaterskim niż z fatalistycznym kryminałem, jest właściwą osobą na właściwym miejscu. Pytanie, czy robi się przez to mniej interesująca, to w zasadzie pytanie o samą konwencję – jeśli nie możecie zasnąć przez to, że brakuje jej tylko peleryny i wielkiego ""LS"" na dekolcie, zamiast wizyty w kinie polecam wycieczkę na grzyby.        Claire Foy  CTMG, Inc.  Stylistyczna wolta, której doczekały się kolejne już przygody Salander, ma oczywiście swoje źródła w literackim oryginale – ""Dziewczyna w sieci pająka"" Davida Lagercrantza to pierwsza książka z cyklu ""Millennium"", która powstała po śmierci ojca serii, Stiega Larssona. Mówiąc delikatnie, różnica jest zauważalna. Zapomnijcie o zimowym piekle tak świetnie wykreowanym na ekranie przez Davida Finchera, o zatęchłej prowincji, gdzie w każdej szafie kryje się tuzin trupów, o kryminalnej podszewce fabuły – drobiazgowych śledztwach, mozolnym układaniu puzzli, dramatycznych odkryciach oraz interludiach w postaci pościgów i bójek. Świat ""Dziewczyny w sieci pająka"" to rzeczywistość rodem z kiepskich podróbek prozy Toma Clancy'ego i Johna Le Carre'a, szpiegowskie kino klasy B umocowane na dobre słowo w ledwie zarysowanych, geopolitycznych realiach. Dość powiedzieć, że McGuffinem, o który toczy się gra pomiędzy Salander a siepaczami złowrogiej organizacji jest tutaj program komputerowy, umożliwiający dostęp do atomowego arsenału dowolnego państwa. Wehikuł czasu pracuje na pełnych obrotach.        Claire Foy  CTMG, Inc.  Osadzona w tak umownym świecie bohaterka siłą rzeczy działa na innych prawach. W poprzednim filmie jej hakerskie umiejętności były doskonałą bronią na zło odchodzącego do lamusa, analogowego świata oraz ""mężczyzn, którzy nienawidzili kobiet"" – znakiem czasu, ale również symbolem zmiany warty w popkulturowym patriarchacie. Tym razem, obserwowana przez nowoczesne drony i termowizyjne kamery, otoczona przez podobnych sobie kowbojów cyfrowej ery, Salander zamienia się po prostu w kolejny pionek na szachownicy. Chociaż źródłem jej słabości i zarazem największej siły jest trauma z dzieciństwa – jak dowiadujemy się w koszmarnie przestylizowanym prologu, Lisbeth była wraz z siostrą molestowana przez ojca – opowieść o tym, że przeszłość rzuca długie cienie funkcjonuje tu raczej na marginesie sensacyjnej intrygi. A kiedy scenarzyści próbują wreszcie przenieść środek ciężkości na tę narrację, jest już trochę za późno – robią to w ostatnim akcie.        Claire Foy  CTMG, Inc.  Claire Foy czuje się w gorsecie konwencji bardzo wygodnie, wnosi do roli Salander sporo luzu, jest też najbardziej atletyczną z dotychczasowych aktorek wcielających się w te postać, co nieźle klei się z formułą kina akcji. Chociaż nie ubiera się tak ekstrawagancko jak Noomi Rapace i pozbawiona jest androgynicznej dzikości Rooney Mary, pozostaje na tyle charyzmatyczna, by obronić swoją wersję bezkompromisowej mścicielki. Reżyser Fede Alvarez jest z kolei wystarczająco zręcznym filmowcem, by zamienić wszystkie bitki i gonitwy w perełki dramaturgii – pod względem estetyki całość kojarzy się z Jasonem Bournem w wersji na smarfony i laptopy, co jest dla mnie wystarczająco szlachetną inspiracją. Ktoś powie, że z całym tym bagażem dramatów oraz ciężarem kolczyków, Lisbeth Salander zasługuje na więcej. I będzie mieć rację. Myślę jednak, że miarą jej sukcesu jako postaci filmowej pozostaje to, jak plastycznym tworzywem jest dla kina. A w tym filmie robi parę rzeczy, o które jej nie podejrzewaliście."
Halloween (2018),7,"Mija właśnie czterdzieści lat, odkąd w kinie zawiązał się pewien epokowy pakt przestrzenny. Klatka schodowa, sofa w dużym pokoju, schowki i szafy, cicha przedmiejska ulica, weranda – oddzielnie to tylko następujące po sobie elementy scenografii, ale już uchwycone razem zaczynają współtworzyć charakterystyczną topografię opresji. Napędzają ruch po kilku krzywych – od samochodu do garażu, od garażu do bielizny rozwieszonej na sznurku, od prania do stołu kuchennego. Trajektoria ruchu mordercy wyznacza granicę przeżycia. Nagle wszystkie bezpieczne punkty orientacyjne tracą na znaczeniu – sąsiada nie ma w domu, latarnie uliczne gasną, zamki w samochodzie w magiczny sposób nie chcą się zatrzasnąć. Moglibyśmy jeszcze spróbować wystrzelić się w kosmos, ale to też nie dałoby nam stuprocentowej pewności, że Michael Myers nie ukrył się w zbiorniku na paliwo.        Jamie Lee Curtis  Universal Pictures I właśnie to mistrzowskie wyczucie przestrzeni było jednym z głównych czynników odpowiedzialnych za sukces ""Halloween"" Johna Carpentera. Intuicja, że największy lęk budzi to, co mijamy codziennie w drodze po bułki i masło, pozwoliła zamienić skromniutki budżet w prawdziwą machinę reorganizującą kolektywną wyobraźnię lat 80. i 90. Postać Michaela Myersa – sapiącego milczka w białej masce i kombinezonie roboczym – doskonale wyzyskiwała kontekst podmiejskiej ciasnoty, zaglądania w cudze okna i niesienia plotek na długich językach sąsiadów. Michael to przecież jeden z tych podwórkowych creepów, którzy na radosne ""Dzień dobry!"" odpowiadają gburowatym mamrotaniem, a potem długo łypią na nas wzrokiem spod kaszkietu, paląc szluga i ugniatając w łapie papierową kulkę. Z kolei na dopiętym pod szyję wizerunku Jamie Lee Curtis – czyli filmowej Laurie Strode – ufundowano wielką slasherową figurę ""final girl"": tej rozważnej, której udaje się uniknąć śmierci z rąk maczystowskiego Zła Wcielonego, ale tylko dzięki pomocy innej opresji – Strażnika Kobiecej Cnoty. Wiadomo też, że wszystkie sequele i rebooty oryginalnego ""Halloween"" próbowały się bawić w racjonalizowanie i dookreślanie, co zawiodło je wprost do piekła scenariuszowej głupoty.       Jamie Lee Curtis  Universal Pictures Dlatego wieści, że nowa odsłona serii pójdzie w zupełnie innym kierunku, mocno zaostrzyły fanowskie apetyty. Producenci (wśród nich sam Carpenter) – wyraźnie zainspirowani sukcesem ""Tego"" Andresa Muschiettiego – podjęli strategiczną decyzję o odcięciu przeszłości grubą kreską, czyli w praktyce – o wymazaniu ostatnich 40 lat wzlotów i upadków (bardziej jednak upadków) Myerowskiej franczyzy. ""Halloween"" Davida Gordona Greena jest więc bezpośrednią kontynuacją filmu z 1978 roku. I – jak każdy udany sequel albo remake – bazuje na inteligentnej syntezie dwóch elementów: łączy hołd dla estetyki pierwowzoru ze świadomością specyficznego kontekstu, w którym obraz Carpentera mógł się narodzić i który współkształtował wszystkie jego słabości i wypaczenia. Domyka także to, co niedomknięte, ale bez zbędnego racjonalizowania. Myers pozostaje Myersem – uosobieniem czystego, mechanicznego zła, bez jasnych motywacji i profilu psychologicznego – i jest to jasne jak dwa razy dwa równa się cztery już od pierwszych scen filmu.   Te zostały z kolei oparte na wyrazistych kontrapunktach przestrzennych. ""Halloween"" otwiera widok na szpital Smith's Grove – sterylnie czysty, z wielkim dziedzińcem wyłożonym białymi płytami, gdzie wąskie żółte prostokąty zakreślają obszar spacerowy dla pacjentów. W odwiedziny do Myersa przyjeżdża para dziennikarzy – z archiwum śledczego wydobyli starą maskę psychopaty i na taki lep próbują go nakłonić do zwierzeń. Próżny trud – Boogeyman milczy, konsekwentnie odmawia wejścia w sferę symboliczną, zadowalając się kamiennym trwaniem bez słów i działania. I nagle ta klaustrofobiczna, wąska przestrzeń gwałtownie się rozszerza w scenie ucieczki ze szpitalnego konwoju, znamionując powrót do estetyki klasycznego ""Halloween"". Nowoczesne kamery, opaski i białe kitle ustępują miejsca nieprzeniknionej ciemności, ciszy i punktowym światłom. W takim otoczeniu Myers puchnie jak dynia z nowej czołówki filmu – napełnia się żądzą mordu, kamera na powrót przykleja się do jego pleców i w powolnych rajdach rejestruje kolejne akty terroru w sennym miasteczku Haddonfield.        Jamie Lee Curtis  Universal Pictures Takich czytelnych nawiązań czy nawet dosłownych cytatów z pierwszego ""Halloween"" znajdziemy u Greena całe multum. Na tej podstawie łatwo zadowolić się wnioskiem, że filmowa samoświadomość i potrzeba ciągłego składania hołdów przykryły brak dobrego scenariusza. W moim odczuciu nie jest to jednak takie proste – powrót retro estetyki i szał cytowania tylko uwypuklają ewolucję, jaką w ciągu ostatniej dekady przeszło samo kino gatunków, w szczególności zaś nowoczesny (post)horror. Ostatnie ""Halloween"" nie czerpie już swojej energii z perwersyjnego podglądania śmierci, ale w interesujący sposób zmaga się z własną spuścizną. Na piedestale nie stawia psychopaty, lecz Jamie Lee Curtis zrzucającą balast najważniejszej ""final girl"" w historii kina. Laurie Strode jest tu Słońcem, wokół którego obracają się wszystkie pomniejsze filmowe planety. Po ataku Myersa z psychopatą łączy ją perwersyjna więź i obopólna chęć mordu – kobieta żyje w izolacji, przygnieciona traumą, po dwóch rozwodach i z ograniczonym kontaktem z dorosłą córką i nastoletnią wnuczką. Bardziej niż dawną pilną uczennicę przypomina weterana wojny w Wietnamie – codziennie ćwiczy strzelanie, nosi się zgrzebnie i praktycznie, w domu zainstalowała pułapki, tajne przejścia, reflektory, dziesiątki kamer. Rodzina ma ją za wariatkę, bo przecież czasy diametralnie się zmieniły – więcej nastolatków ginie w szkolnych strzelaninach niż z rąk seryjnych morderców. Konfrontacja z Myersem będzie nieunikniona, nawet jeśli ataki skupią się początkowo na nowym, młodszym pokoleniu, traktującym wszelkie zagrożenia z charakterystyczną dla nowoczesności zdystansowaną ironią.  Czasy może więc są i inne, jednak ""Halloween"" – wciąż to samo. Slashery nadal formatują naszą zbiorową wyobraźnię w określonym kierunku – kobiety zawsze są tutaj ofiarami polowania, a ratunek przynosi dopiero wejście w świat patriarchalnych norm i zobowiązań. Dlatego Green i Curtis muszą z tą klasyczną formą zawalczyć, wyemancypować nie tyle konkretną grupę czy płeć, ale same reguły gatunku – coś, co nie byłoby możliwe na samym początku drogi, bez nabrania tej krytykowanej przez wielu samoświadomości własnego miejsca w historii. I moim zdaniem ta trudna operacja przebiegła nad wyraz pomyślnie – ""nowe"" bez zgrzytu nachodzi na ""stare"", udowadniając jednocześnie, że dobry sequel potrafi być krótki i treściwy. Nieco bałaganiarski, miejscami naiwny scenariusz także mieści się w typowej dla gatunku normie, a luki i absurdy umykają przed wartką akcją i nostalgiczną estetyką. To mądry środek, którym podąża ostatnio wiele średnio i niskobudżetowych horrorów – łączyć styl z metakomentarzem, upodmiotowić bohaterów, nie odcinać się od rzeczywistości, szanować historię. Ale pamiętać również, że podstawowe klucze są tylko trzy – to przestrzeń, ruch i mord. Dwa kroki w przód, dwa kroki w tył, gardło przybite do ściany, trup w szafie, biała maska na podjeździe u sąsiadów. Taki to już, drodzy malkontenci, perwersyjny styl. Ukochany styl – i basta!"
Zatrzyj ślady (2018),9,"Podobno każdy nosi w sobie jedną wspaniałą opowieść, ale tylko prawdziwi artyści noszą przynajmniej dwie. Od czasu ""Do szpiku kości"", wybitnego dramatu Debry Granik, który wywindował na aktorski szczyt Jennifer Lawrence, minęło osiem lat. W międzyczasie reżyserka nie próżnowała – kręciła dokumenty, pomagała młodym filmowcom i pracowała dla telewizji, lecz dopiero jej powrót na wielki ekran uświadamia, że mieliśmy za kim tęsknić. W swoim nowym filmie Granik zaciera granice pomiędzy społecznie zaangażowanym pamfletem a kinem inicjacyjnym w najczystszej postaci: to opowieść o charakterze wykutym w ogniu desperackiej, rodzicielskiej rebelii.   Nastoletnia Tom (Thomasin McKenzie) żyje wraz ze swoim ojcem Willem (Ben Foster) w leśnych ostępach Oregonu. Dzień wypełnia im gromadzenie zapasów, oporządzanie prowizorycznego obozowiska, relaks przy partii szachów, a od wielkiego święta – podróż do zaginionego królestwa, wyprawa do supermarketu. Coś tutaj od początku nie gra: chociaż nieopodal trwa wyrąb lasu, a po kniejach ganiają miłośnicy porannego joggingu, Will widzi w nich śmiertelne zagrożenie; córkę trenuje w sztuce kamuflażu oraz bezszelestnej nawigacji. Pierwsze partie filmu, rozegrane w atmosferze kontemplacyjnej impresji, sugerują, że właśnie o katedrę natury tu chodzi; że wszystkie te listki, żuczki i promyki słońca będą już wkrótce utraconym rajem. To pierwszy i nie ostatni raz, gdy autorka podsuwa nam fałszywy trop.   Osią poprzedniego filmu Granik były poszukiwania zaginionego ojca przez młodą dziewczynę. Tutaj odwrotnie: to ojciec włazi z buciorami w życie dojrzewającej córki. Ich odyseja, rozpostarta na kilka stanów i parę ładnych lat, to opowieść o podwójnej traumie: tej klinicznej, która staje się udziałem weteranów wojennych, oraz tej młodzieńczej, przekazywanej nieodciętą pępowiną. Granik jest oczywiście zbyt świadomą reżyserką, by ugrząźć na tych mieliznach i zrezygnować z uniwersalnego wymiaru całej historii. Will nie jest w jej filmie aspołecznym despotą, który nie daje córce oddychać, z kolei Tom nie zmienia się w twardą babkę jak za dotknięciem czarodziejskiej różdżki. Niesamowicie jest natomiast obserwować, jak ledwie zauważalne gesty, banalne czynności i emocje przekazywane między słowami układają się w obraz tak ""kompletnej"" relacji – wiarygodnej psychologicznie, umocowanej w konkretnej sytuacji społeczno-ekonomicznej oraz rewelacyjnie zagranej przez duet Foster-McKenzie.   Nakręcone jest to wszystko bez jednej fałszywej nuty. Granik klęka przed majestatem przyrody, jednak nie odpływa w zadumę nad każdą nasturcją. Kamerę przysuwa swoim bohaterom pod nos, lecz jej film nie jest artystycznym studium tików nerwowych i zmarszczek mimicznych. Choć leśna przygoda zamienia się momentami w festiwal odmrożeń, rozpadu tkanek i degradacji umysłu, reżyserka nie czerpie sadystycznej frajdy z cierpienia bohaterów, nie zamienia ich gehenny w fotogeniczną atrakcję. To popis formalnej elegancji, narracja podporządkowana w stu procentach rytmowi wędrówki oraz psychologicznej ewolucji Willa i Tom.   Sam scenariusz był zresztą polem minowym z wielu innych powodów. Choćby scena pierwszego buntu dziewczyny, która zwiastuje stopniową degradacje rodzicielsko-dziecięcej miłości. Albo pojawienie się skromnego chłopaka z prowincji – fabularny wytrych, którym zazwyczaj otwiera się bramę do krainy melodramatu. Kolejna rzecz: wątek systemowy i próby ""ucywilizowania"" bohaterów, ergo – potencjalna reklamówka amerykańskiego sytemu opieki społecznej. Motyw pasywno-agresywnej katolickiej wspólnoty, ""ciasnego, ale własnego"" azylu wśród społecznych wyrzutków, bitnikowskiej podróży za jeden uśmiech – adaptując powieść Petera Rocka ""Moje porzucenie"", Granik mogła się o te wszystkie kłody potknąć. A jednak, jakimś cudem, nie straciła z oczu tego, co najważniejsze: ojca, córki oraz ich podróży w stronę pierwszego rozwidlenia. "
Siedem lat jednej nocy (2018),5,"""Siedem lat jednej nocy"" nie ma wystawnych dekoracji, w jegon realizacji nie uczestniczyły tysiące statystów, a efekty specjalne nie wyznaczają rewolucyjnych kierunków rozwoju X muzy. Niech Was to jednak nie zwiedzie. Dzieło Choo Chang-mina to monumentalna opowieść o ludzkiej naturze, przeznaczeniu, zbrodni i karze. Bohaterowie są tu pionkami w boskiej grze, nie zdając sobie sprawy z tego, że są również graczami. Choć bowiem film splata wątki realistyczne z paranormalnymi, nie ma tu mowy o nadnaturalnych istotach. Prządkami przeznaczenia są sami bohaterowie, choć tylko widzowie, patrzący na historię z boku, są tego świadomi.       Dong-gun Jang  Jednak widz nie jest wcale dużo lepiej zaznajomiony z regułami gry obowiązującymi w świecie przedstawionym w ""Siedmiu latach jednej nocy"". Reżyser nie trzyma się chronologii zdarzeń, mieszając je na początku filmu dość swobodnie i to bez jakiegokolwiek wyjaśnienia. Dopiero z czasem staje się jasne, że oglądamy historię rozgrywającą się na przestrzeni wielu lat, choć prezentowaną w kilku kluczowych momentach. Widzimy wspomnienia Choi Hyeon-soo z dzieciństwa, które będą miały wpływ na jego decyzje – a te zaowocują spiralą narastającej przemocy i jeszcze większych tragedii. Widzimy sadystycznego Oh Yeong-je, który wierzył, że może zmusić bliskich, by go pokochali. To jego zachowanie wprowadzi w ruch serię zdarzeń, których straszliwe konsekwencje widzowie poznali (choć trudno je było wtedy zrozumieć) już na samym początku ""Siedmiu lat jednej nocy"".       Re Lee  Podjęta przez reżysera decyzja o rezygnacji z linearnej narracji ma poważne konsekwencje. Zmusza widza do mocnego skupienia uwagi. Skomplikowane mechanizmy, które składają się na nieuchronność losu, nawet jeśli z pozoru wyglądają na ślepy przypadek, poznajemy kawałek po kawałku. Na tym właśnie polega przez znaczną część seansu rola widza. To oczywiście angażuje oglądających, wciąga ich do świata przedstawionego. Jednak buduje też dystans. Widz jest od odkrywania związków przyczynowo-skutkowych; śledzenia, jak jedne wydarzenia lub cechy postaci wpływają na inne wydarzenia będące rezultatem decyzji podjętych przez inne osoby. Losy bohaterów mają więc charakter przedmiotowy, a ich dramaty są elementami większej maszynerii. W konsekwencji prowadzi to do emocjonalnego chłodu.  Trudno więc nie odbierać ""Siedmiu lat jednej nocy"" jako filmu straconej okazji. Obraz posiada wszystkie elementy, by wbić widza w fotel fatalistycznym przesłaniem, pogrążyć w odmętach depresji równie czarnej, co ta, której więźniami są bohaterowie. Zaburzona chronologia broni oglądających przed takim efektem. Pozostaje więc jedynie sprawnie zrealizowany thriller o przesadnie rozbudowanej warstwie znaczeniowej. To zdecydowanie za mało, by film na trwałe zapisał się w pamięci widza."
I odpuść nam nasze długi (2018),5,"Świat znowu nam jakoś skarlał. Ludzie biorą te wszystkie chwilówki – na wakacje, nowy samochód, wyprawkę dla dzieci – a później przychodzi zły człowiek, bije kijem i każe spłacać. W windykacji trzeba mieć grubą skórę i przyswoić sobie niezbędne minimum psychopatycznych skłonności. Na przykład upajać się cudzym strachem i wstydem, a z poniżenia zrobić sztukę elokwentnego terroryzmu. Tak, windykacja to fach trudny, fach barwny, fach brutalny. Stuprocentowo filmowy – jak gangsterka, dziennikarstwo śledcze, skorumpowana polityka. Niewyczerpane źródło opowieści, studnia bez dna, wytrawna kalka dla wszystkich, którym kryzys twórczy nie pozwala postawić kilku kroków naprzód. Albo którym po prostu nie chce się tych kroków stawiać.        Marco Giallini,  Claudio Santamaria  Netflix  Pozwalam sobie na te drobne złośliwości, bo ""I odpuść nam nasze winy"" także jest stosunkowo złośliwe wobec widzów. Pod fasadą ładnych zdjęć – nieco brudnawy, proletariacki Rzym ma tu swój urok – i niezłego aktorstwa kryje się historia jak z podręcznika do scenariopisarstwa: dobrze ilustrująca kilka żelaznych zasad ""wędrówki bohatera"", ale programowo od A do Z wtórna. Cóż, smutna prawda jest taka, że gdybym sam – człowiek z ulicy – bardzo chciał nakręcić film o windykacji, zrobiłbym to właśnie tak: Guido ma długi. Żeby je spłacić, powinien załapać się albo na bogatą rodzinę, albo na pracę. To pierwsze odpada, to drugie też – firma informatyczna, w której kiedyś zdarzyło mu się tyrać, upadła po kryzysie z 2008 r., a teraz Guido traci również posadę magazyniera. Bez grosza przy duszy zgłasza się do wierzycieli z prośbą o odpracowanie długów i z marszu zostaje przydzielony do Franco – jednego z najskuteczniejszych rzymskich windykatorów. Początkowo bohater podchodzi do roboty jak do nieświeżej padliny – z niekrytą odrazą – ale z czasem nowa rola, a przede wszystkim związane z nią poczucie władzy, zaczyna mu się coraz bardziej podobać. Maraton perypetii windykacyjnych nabiera rozpędu: od szemranych przedsiębiorców i bankierów aż po starsze panie sprzątaczki i ich zapuszczone klitki. Nie ma marchewki, jest za to kij – zupełnie realny, teleskopowy, taki, co to nie zostawia dużych siniaków, ale jednak zadaje bolesne razy.   Wiadomo, na szkielecie złożonym z największych nawet oczywistości także da się zbudować gęstą tkankę czegoś oryginalnego. Pierwszy z brzegu pomysł: wyściubić nos poza rytualne ""lepiej być biednym, ale uczciwym"" albo ""(brudne) pieniądze szczęścia nie dają"". Antonio Morabito idzie niestety po linii najmniejszego oporu: wszystkie nasze intuicje zostają z automatu potwierdzone na początku filmu – czytaj: windykatorzy to hieny i ludzie bez sumienia – przez co nie ma już miejsca na jakąkolwiek wartość dodaną, na nowe rozpracowanie zbadanej chyba na tysiąc sposobów kwestii etyki długu. Nie dowiemy się np. nic o procesie, który stoi za postępującym ubożeniem społeczeństwa i skazywaniem ludzi na szybkie i trudne do spłacenia pożyczki gotówkowe. Biedni są tutaj po prostu biedni i należy ich żałować, podczas gdy Franco to kwintesencja ordynarnego zła. Jego metoda jest trzystopniowa: najpierw zawstydzanie dłużnika, czyli łażenie za nim w miejscach publicznych. Następnie wizyty w domu i zastraszanie. Na końcu – bicie z zaskoczenia. Diabeł uwielbia szastać pieniędzmi i wysługiwać się innymi, a już najbardziej – odzierać z godności ubogich. Jeśli komuś daruje należne pieniądze, żąda w zamian hołdu albo cennej rodzinnej pamiątki – choćby jedynej w domu ślubnej fotografii, którą następnie drze na oczach zrozpaczonego małżeństwa.        Marco Giallini,  Claudio Santamaria  Netflix  Ta hiena nie tylko żeruje na cudzym nieszczęściu, ale nawet mieszka przy cmentarzu i uprawia jogging między grobami swoich ofiar. Potem idzie jak gdyby nigdy nic do spowiedzi – a w konfesjonale wyłącznie dom, żona, dzieci, nigdy praca. W sferze zawodowej sumienie zostaje zwolnione z obowiązków. Franco – czyniąc zło – kieruje się czystym profesjonalizmem: nie moralnością, ale ""etyką zawodową"", która opiera się na jednym jedynym przykazaniu: skutecznie ściągać długi. Takie kanciaste, czarno-białe moralizatorstwo sprawia bardzo anachroniczne wrażenie, z ducha XIX-wieczne. Guido to figura błądzącego proletariusza z dydaktycznej powiastki – idzie prostą drogą od sługusa mamony do wyzwolenia w świetle moralnych jupiterów. Franco to z kolei sztampowy obrazek demona-kusiciela, którego zachęty należy z całą mocą odrzucić. Przeciwwagą dla bestii jest z kolei Profesor (do filmu dołożył się PISF, w tej roli zobaczymy więc Jerzego Stuhra) – starzec nieco dziwny, zamknięty w świecie własnych urojeń, ale moralnie czysty.        Marco Giallini,  Claudio Santamaria  Netflix  I nawet jeśli ostatecznie przyklaśniemy antykapitalistycznemu przesłaniu filmu, wyeksponowanie winy indywidualnej kosztem szerszego spojrzenia na temat robi z całości tanią błahostkę. Że za ściąganie długów odpowiadają ludzie brutalni? To już wiemy. Że miłości nie da się kupić? Raczej też. Nie wiemy za to, czy ktoś próbował wyegzekwować od Włochów lepszy scenariusz i więcej własnej inicjatywy. I czy aby na pewno użył do tego wystarczająco twardej pałki teleskopowej. "
Bergman - Rok z życia (2018),7,"By wziąć się za bary z życiem i dziełem Ingmara Bergmana, potrzeba sporych ambicji i takiej samej cierpliwości. Jane Magnusson wykorzystuje 100-lecie urodzin szwedzkiego klasyka jako pretekst do rozplątania autobiograficznych nitek z kłębowiska jego 48 filmów, 125 spektakli teatralnych i 20 telewizyjnych, 3 oper, 40 słuchowisk radiowych, 12 osobnych scenariuszy, 19 dramatów i 2 książek. Tworzenie było dla Szweda synonimem istnienia. W ""Bergmanie – Roku z życia"" Magnusson dowodzi, że autor ""Persony"" czerpał inspiracje przede wszystkim z własnej biografii, ukrywając się w tworzonych przez siebie postaciach, sytuacjach i dylematach. Sztuka była dla niego narzędziem samopoznania, fotel reżysera – odpowiednikiem kozetki u psychoanalityka, twórczość – aktem spowiedzi.       Ingmar Bergman,  Gösta Roosling,  Inga Landgré  B-Reel Films Jeśli w odniesieniu do giganta X muzy pada epitet ""predator"", wiedzcie, że nie macie do czynienia z hagiografią. Szwedzka dokumentalistka zna grzechy twórcy ""Milczenia"", lecz po raz drugi po ""Więcej niż Bergman"" nie korzysta z sensacyjnych nagłówków. Nie w głowie jej także porywanie się z motyką na słońce i malowanie epickiej panoramy osób i dzieł, w której niechybnie zginąłby sam bohater. Do ogromu biograficznego materiału Magnusson znów przykłada filtr wymuszający ostrą selekcję wątków. W poprzednim dokumencie za taką soczewkę posłużyli jej słynni filmowcy na czele z Larsem von Trierem, Woodym Allenem i Martinem Scorsesem. Wówczas tematem był rozsadzający im głowy subiektywny portret filmowego olbrzyma. W ""Bergmanie – Roku z życia"" interesuje ją wycinek z kalendarza, rok 1957, kiedy to artysta realizował sześć produkcji, czas dzielił między pracę w kinie, teatrze i telewizji a wędrówki od szpitala do kolejnych kochanek. To właśnie wtedy, wraz z sukcesem ""Siódmej pieczęci"" i ""Tam, gdzie rosną poziomki"", Bergman zapewnił sobie całkowitą artystyczną wolność.  Wbrew tytułowi, ""Rok z życia"" nie ogranicza perspektywy do 12 miesięcy. Pełniąca funkcję narratorki Magnusson prowadzi widzów w obu kierunkach biograficznej osi czasu. Bada powtarzalność charakterów i wydarzeń z dzieciństwa, lęków egzystencjalnych i przemian duchowych reżysera, które odbiły się w dziełach z '57, a które później nie raz jeszcze znajdowały odzwierciedlenie na kinowym ekranie. Za źródło poznania służą Magnusson nie tylko gadające głowy – od profesorów literatury i współpracowników Bergmana przez żyjących klasyków skandynawskiego kina aż po samą Barbrę Streisand. Reżyserka łączy w przejrzystą narrację materiały z planów filmowych i prób teatralnych, ustępy z prywatnych notatników, fragmenty wywiadów i programów telewizyjnych. Momentami film przyjmuje na poły biograficzną, na poły filmoznawczą postać wideoeseju (są to fragmenty o niebo klarowniejsze od gęsto zapisanych analiz porównawczych i literackich biografii). Co ciekawe, strategię naprzemiennych retro- i futurospekcji można wywieść z autorskiego doświadczenia Bergmana. Sam rozpinał swoje filmy między dwoma biegunami: powrotem do dzieciństwa i lękiem przed śmiercią.       Ingmar Bergman,  Bibi Andersson,  Victor Sjöström  B-Reel Films Na tropie analogii między twórczością a życiem duchowym Bergmana pojawiają się także nieuniknione pytania o możliwości artysty. Czy człowiek rodzi się geniuszem? A może geniusz hartuje się w ogniu krytyki? Czy sztuka usprawiedliwia artystę? Czemu uznane teksty kultury tak często zostają okupione fizycznym cierpieniem twórcy? Skąd u artystów tyle samotności, skoro towarzyszy jej tęsknota do ludzkiej wspólnoty? Bergman z ""Roku z życia"" prowokuje do postawienia tych pytań. Składa się także z licznych paradoksów. Wychowany w duchu luterańskiego etosu stał się Kolumbem ludzkiego wnętrza, z jego mrokiem i niejednoznacznością. Choć lękał się kobiet, bałaganił w życiu miłosnym niczym rasowy donżuan. Będąc pracoholikiem, lenił się jako głowa rodziny. Dyktator dla współpracowników, w oczach swoich aktorów dostrzegający jednak odbicie własnej duszy. Zahipnotyzowany przez Hitlera negacjonista, a następnie radykalny przeciwnik wszelkich politycznych ideologii. Podejmujący fundamentalne egzystencjalne tematy outsider, uzależniony od jogurtu i herbatników. Dezertet ze świata, niezdolny do wzięcia odpowiedzialności za coś więcej niż własna twórczość.  Bergman okazuje się człowiekiem – w całej wadliwej okazałości. Magnusson nie pozbawia go śmiesznostek i lęków. Nie oczyszcza go. Pokazuje, że borykając się z własnymi demonami, sam miał w sobie coś z demona. To portret fascynujący przez swoją niejednoznaczność – z jednym, kluczowym zastrzeżeniem. Kogo – tak jak niegdyś nieodżałowanego Zygmunta Kałużyńskiego – mierzi ta twórczość, ten będzie zgrzytał zębami. Magnusson nie portretuje świętego, ale wznosi pod niebiosa jego dzieło. W 11 lat po śmierci artysty warto podjąć próbę uczciwej oceny tego dorobku. ""Ukamienowali go pomnikiem"", napisał Lec. Oby to samo nie spotkało twórczości Bergmana."
The World Is Yours (2018),6,"W pierwszej scenie filmu ""The World Is Yours"" trzech niespecjalnie rozgarniętych gangsterów próbuje włamać się do jakiegoś budynku. Jak się okazuje, to schronisko dla psów, gdzie przetrzymywany jest ukochany czworonóg lidera gangu, Poutine'a. Akcja kończy się sukcesem, pies wraca na wolność.        Isabelle Adjani  IconoclastChi-Fou-Mi ProductionsCanal+Ciné+StudioCanal120 Films         Oulaya Amamra  IconoclastChi-Fou-Mi ProductionsCanal+Ciné+StudioCanal120 Films         Vincent Cassel  IconoclastChi-Fou-Mi ProductionsCanal+Ciné+StudioCanal120 Films Główny bohater filmu, François, nie jest co prawda zamknięty w więzieniu, ale także marzy o tym, by uciec z miejsca, w jakie rzucił go los – ponurego blokowiska, gdzie dla młodego mężczyzny takiego jak on jedyną opcją wydaje się kariera w gangu narkotykowym. Ta jednak, odkąd Poutine zastąpił starego szefa, nie idzie François najlepiej. Młody mężczyzna ma pomysł na legalny biznes, dający mu szansę na normalne życie, niestety jego matka – sama trudniąca się drobną przestępczością – przegrywa w karty odłożony na to przez François kapitał. Chłopak nie ma więc wyboru, musi wziąć kolejne zlecenie od Poutine’a i przewieźć dużą partię narkotyków z Hiszpanii do Francji. Na miejscu nic oczywiście nie idzie zgodnie z planem. Chaos, w jaki trafia François, daje mu jednak szansę, by wreszcie naprawdę na poważnie zawalczyć o swoje.  Reżyser Romain Gavras ma z pewnością talent do inscenizowania barokowych, barwnych scen. Jego filmowa wrażliwość doskonale sprawdza się w wideoklipach. Jako ich twórca Gavras pracował z całkiem przyzwoitymi rezultatami dla takich artystek jak M.I.A. (""Bad Girls"") czy Jay Z i Kanye West (""No Church in the Wild""). W trwającej 90 minut filmowej fabule najbardziej nawet efektowne obrazy muszą jednak zostać spięte jakimś narracyjnym i myślowym kręgosłupem. Tego zaś, niestety, w ""The World Is Yours"" brakuje.  Scenariusz jest bez wątpienia najsłabszą stroną filmu. Co może dziwić, zważając na fakt, że z Gavrasem pracował nad nim m.in. Noé Debré, który wspólnie z Jacques'em Audiardem i Thomasem Bidegainem napisał fabułę nagrodzonych Złotą Palmą ""Imigrantów"" (2015).       Vincent Cassel  IconoclastChi-Fou-Mi ProductionsCanal+Ciné+StudioCanal120 Films          IconoclastChi-Fou-Mi ProductionsCanal+Ciné+StudioCanal120 Films         Isabelle Adjani  IconoclastChi-Fou-Mi ProductionsCanal+Ciné+StudioCanal120 Films Gavras sam wydaje się nie być pewny, czy kręci komedię gangsterską (coś w stylu ""Porachunków"" i innych obrazów Guya Ritchiego z początku wieku) czy poważny gangsterski dramat w stylu ""Proroka"" Jacques'a Audiarda. Jak na komedię w ""The World Is Yours"" jest trochę mało humoru, nihilistycznej bezczelności, stylistycznej brawury, narracyjnej swobody i ogólnego, niewymuszonego luzu. Jak na dramat, za mało tu z kolei poczucia powagi toczonej przez bohatera walki. Nie czujemy po prostu ciężaru wyborów, przed jakimi staje François. Widoczny w filmie obraz zamieszkanych przez potomków migrantów, rządzonych przez gangi francuskich blokowisk sprowadza się wyłącznie do parady stereotypów.  Świetna obsada, jaką zgromadził Gavras, zwyczajnie marnuje się na planie. Poniżej swoich możliwości grają zarówno Isabelle Adjani jako matka François, jak i Vincent Cassel jako jego wspólnik. Wyróżnia się za to Karim Leklou jako François. Ostentacyjnie niecharyzmatyczny, pozornie nijaki aktor o smutno-śmiesznej twarzy wiecznie bitego przez życie przeciętniaka, oszczędnymi środkami bardzo subtelnie rysuje portret François. Jego kreacja i kilka pięknych scen to jedyne, co ratuje film Gavrasa przed zupełnie nijaką przeciętnością.  "
Mandy (2018),6,"Podobno zemsta najlepiej smakuje na zimno. Panos Cosmatos, reżyser o włosko-greckich korzeniach i amerykańskiej wrażliwości, wie o tym aż za dobrze. Chociaż w ""Mandy"" trup ściele się gęsto, a bohater potrafi zamienić każdego zbira w obraz Jacksona Pollocka, mówimy o filmie, którego poetyka okazuje się kuloodporną szybą. W tym slasherze skrzyżowanym z galeryjną instalacją sporo jest intrygujących konceptów i obrazów o sile małej atomówki, lecz niewiele rzeczy chwytających za serce i skręcających wnętrzności.        Nicolas Cage  Piccadilly PicturesWallimageSpectreVisionXYZ FilmsUmedia  Facet o wymownym imieniu Red (Nicolas Cage) ma oczywiście niezły powód do krwawego odwetu. Do tej pory bujał się po swoim domku w głębi lasu we flanelowej koszuli, a jego wsłuchana w zew natury żona, Mandy (Andrea Riseborough), spacerowała po okolicznych kniejach i zaliczała kolejne, przyrodnicze epifanie. Niestety, z chwilą, gdy dziewczyna wpadła w oko liderowi iście mansonowskiej sekty (Linus Roache), a pod ich strzechę trafili faceci w wysokich obcasach i nabijanych ćwiekami maskach, sielanka dobiegła końca. Teraz Red musi zakasać rękawy i oddać się starej, dobrej zemście. A że z powołania i zawodu jest drwalem, możecie być pewni, że bandę szalonych kultystów potraktuje jak niewykarczowany las.   Świętej pamięci ojciec reżysera, George Pan Cosmatos, stał za kamerą takich hitów lat 90., jak ""Rambo II"", ""Cobra"" i ""Tombstone"", a junior też nie sprawia wrażenia, jakby karmiono go w dzieciństwie Bergmanem. Ekranowy świat, przykryty nieprzyzwoitą ilością neonowych filtrów, to górzysta prowincja wschodniej Kalifornii zamieniona w rogatki piekła. Złowróżbna, oniryczna aura, otulająca szczelnie najbanalniejsze scenki z życia zakochanej pary, to nie tylko efekt przesaturyzowanych zdjęć Benjamina Loeba, ale i niepokojącej muzyki zmarłego Johana Johanssona – pełnej przesterów, dziwacznych sampli i poetyckich pasaży. Są tu kolce, skóry i pazury. Są spiłowane strzelby, noże wielkości sztachety i warczące piły łańcuchowe w paru odmianach. Nie brakuje ani wizyjnych momentów przywodzących na myśl kolejne stopnie dantejskiej podróży, ani panteistycznej filozofii, na mocy której unurzany we flakach bohater mści się nie tylko za swoją kobietę, ale też za desakrację kościoła natury. Najważniejszym estetycznym kluczem pozostaje twórczość samej Mandy – rozbuchany fantasy art, coś pomiędzy Hieronimem Boschem a chłopakami z DeviantArt.        Nicolas Cage  Piccadilly PicturesWallimageSpectreVisionXYZ FilmsUmedia          Piccadilly PicturesWallimageSpectreVisionXYZ FilmsUmedia         Nicolas Cage  Piccadilly PicturesWallimageSpectreVisionXYZ FilmsUmedia Wreszcie, jest Nicolas Cage – z imponującą brodą, zaciśniętymi zębami i wściekłością w oczach. W ""Mandy"" daje z siebie wszystko, co niestety bywa obosiecznym mieczem, gdyż nie oglądamy jego popisów w próżni; jesteśmy mądrzejsi (czytaj: głupsi) o wszystkie memy, żarty, kompilacje momentów, w których tracił kontrolę nad swoją mimiką i ciałem. U Cosmatosa dla przykładu ma do odegrania scenę godną Oscara; scenę jednoczesnego rozpadu ciała i psychiki, staczania się w otchłań żalu i wydostawania na powierzchnię o własnych siłach. Lecz właśnie wtedy – mimo szczerych chęci i doskonałego warsztatu aktora – rozpada się cały film. Trudno fantastycznego występu Cage'a nie traktować ironicznie – niczym spełnienia marzeń internautów, kompilacji ""The Best of…"", potwierdzenia naszych wyobrażeń o aktorze jednocześnie najlepszym i najgorszym w swoim fachu.        Nicolas Cage  Piccadilly PicturesWallimageSpectreVisionXYZ FilmsUmedia Dla wielu będzie to oczywiście świetna reklama, w końcu mówimy o filmie, który, jak słusznie zauważył krytyk z ""New York Timesa"", pozostaje ""pulpowym Tarkowskim"" – ci mogą doliczyć do oceny nawet dwa oczka. Ja jednak będę się upierał, że granica pomiędzy bezwstydną zabawą a bezbrzeżną rozpaczą jest tutaj zbyt cienka, a Cosmatos nie potrafił znaleźć odpowiedniego tonu dla swojej opowieści – ""niezła beka"" neutralizuje u niego inne ambicje, z kolei poważne wątki odbierają frajdę z bezkompromisowej rzeźni. Ekspozycja, choć absurdalnie rozwleczona, przygotowuje nas na kino, w który rozłupane czaszki i odcięte kończyny usypią się w końcu w jakiś interesujący wzór, choćby na katharsis. W ""Mandy"" tymczasem – choć po ekranie paradują alkoholik na odwyku, straumatyzowana w dzieciństwie dziewczyna i opętany żądzą władzy impotent – sednem wydaje się sama estetyka: surrealistyczny klimat, stale podkręcane wrażenie obcości świata oraz przerażające maski. W wywiadach reżyser podkreślał, że chciał stworzyć coś na wzór ruchomej okładki death metalowego albumu. No i cóż, wygląda na to, że mu się udało.  "
Zwyczajna przysługa (2018),8,"Czasem trzeba cofnąć się o krok, by następnie zrobić dwa naprzód. Wie coś na ten temat Paul Feig. Po tym, jak nowa wersja ""Pogromców duchów"" sprzedała się poniżej oczekiwań, przy okazji doprowadzając do białej gorączki połowę Internetu, reżyser odpuścił sobie kręcenie widowisk za wywrotkę dolarów. Zamiast tego powrócił na dobrze znane terytorium niskobudżetowych komedii z kategorią wiekową R, dzięki którym podbił Hollywood. ""Zwyczajna przysługa"" - ekranizacja wydanej w 2017 roku powieści Darcey Bell - to rozkoszny koktajl czarnego humoru, kryminału i opery mydlanej. Pozycja obowiązkowa dla wszystkich, którzy z rozrzewnieniem wspominają cotygodniowe wizyty na Wisteria Lane u ""Gotowych na wszystko"".         Anna Kendrick,  Blake Lively  Bron StudiosFeigco Entertainment  Książkowy pierwowzór reklamowany jako następca ""Zaginionej dziewczyny"" nie rozgrzał serc amerykańskich recenzentów. Autorce wytykano m.in. szmirowatą intrygę, nietrudne do przewidzenia zwroty akcji oraz niski walor literacki dzieła. Zapytacie słusznie, jakim sposobem kiepską powieść udało się przerobić na dobry film. Odpowiedź jest prosta: obracając powagę w żart. Feig oraz scenarzystka Jessica Sharzer (""American Horror Story"") pozostawili fabularny szkielet bez zmian. Jednak tam, gdzie Bell zachowywała kamienną minę, autorzy adaptacji położyli nacisk na ironię i satyrę. Już utrzymana w klimacie retro czołówka filmu - wyglądająca jak odnalezione po latach dzieło Saula Bassa, doprawiona francuskim popem z lat 60. - daje widzom do zrozumienia, że ostatnie, co zobaczą na ekranie, to mroczny psychologiczny dreszczowiec.  Przy głównej bohaterce ""Zwyczajnej przysługi"" nawet ""Perfekcyjna pani domu"" wpadłaby w kompleksy. Stephanie (Anna Kendrick) potrafi przyrządzić kolację z trzydziestu dań, z chęcią angażuje się w prace społeczne w szkole syna, a w wolnych chwilach prowadzi vloga, na którym doradza m.in., jak  pozbyć się trudno usuwalnych plam albo upiec ciasteczka z komosy. Matka kolegi jej syna, Emily (Blake Lively), jest szefową PR-u w dużej firmie odzieżowej. Wygląda jak milion dolarów, facetów - na czele ze zmagającym się z permanentnym kryzysem twórczym mężem-pisarzem - trzyma pod butem, a na obiad najchętniej wypija wiadro martini. Choć zahukana gospodyni domowa oraz drapieżna kobieta sukcesu pozornie nie mają ze sobą nic wspólnego, zawiązuje się między nimi przyjaźń. Kiedy więc pewnego dnia Emily znika w tajemniczych okolicznościach, Stephanie  odkłada fartuch i rozpoczyna prywatne śledztwo.       Henry Golding  Bron StudiosFeigco Entertainment  W swoich wcześniejszych filmach Feig flirtował z kinem policyjnym (""Gorący towar""), szpiegowskim (""Agentka"") oraz horrorem (""Ghostbusters""). Każda z konwencji dawała mu okazję do zaserwowania widowni zabawnej historii z feministycznym pazurem. Tu jest podobnie - reżyser bierze na warsztat thriller w stylu Billy'ego Wildera albo Henriego-Georgesa Clouzota, by opowiedzieć o emancypacji bohaterek. Z jednej strony mamy więc mroczne tajemnice z przeszłości, seksualne perwersje i przemoc. Z drugiej - dowcipne dialogi, prześmiewczy obrazek klasy średniej z przedmieść oraz kpinę ze słabych facetów. A wszystko to przy dźwiękach piosenek Serge'a Gainsbourga, Brigitte Bardot i ZAZ.    Feig kolejny raz daje swoim aktorkom okazję do stworzenia wyrazistych kreacji. Lively wypada znakomicie jako femme fatale dusząca się na suburbiach z kredytem i rodziną na karku. Jeszcze lepsza jest Kendrick w roli neurotycznej pensjonarki, która niespodziewanie odkrywa zdolności detektywistyczne. Na drugim planie aktorki dzielnie wspiera tercet McCormack/Rannells/Nancherla pełniący funkcję greckiego chóru komentującego w zgryźliwy sposób poczynania bohaterek.  Zróbcie sobie przysługę i wybierzcie się do kina,  by zobaczyć ich wszystkich w akcji. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Motyle (2018),7,"Tureckie ""Motyle"" to film, który w styczniu 2018 roku wygrał konkurs międzynarodowy festiwalu Sundance. Dla każdego, kto obraz ten zobaczy, nie będzie to zaskoczeniem. Dzieło Tolgi Karaçelika urzeczywistnia wszystkie ideały, którym hołduje ta impreza.  Jest to festiwal, który jak żaden inny na świecie wpłynął na kształt produkcji filmowych. W zasadzie można nawet mówić o odrębnym gatunku posiadającym zestaw bardzo wyrazistych cech zarówno fabularnych jak i formalnych. Ba, po wielu latach pielęgnowania pożądanych elementów i rugowania tego, co ""zanieczyszcza"" kino sundance'owe, stał się on - obok komedii romantycznych i westernów - najbardziej sformalizowanym z gatunków. Z czego Karaçelik doskonale zdawał sobie sprawę podczas prac nad ""Motylami"". Jego obraz jest bowiem dziełem wzorcowym, począwszy od zestawu bohaterów pierwszego i drugiego planu, przez koleje losów, po wyrazisty klimat i łączenie delikatnego absurdalnego humoru z równie intensywną warstwą refleksyjną, dotykającą spraw ważnych i bolesnych.  ""Motyle"" to historia Cemala, Kenana i Suzi. Każde z nich jest kwintesencją sundance'owego protagonisty. Są więc postaciami dość zwyczajnymi, ale jednocześnie prezentowanymi w taki sposób, w oczach widzów jawią się jako wyjątkowi, barwni, ekscentryczni, będąc źródłem humoru ale jednocześnie wzbudzając głębokie pokłady współczucia. Jak bowiem w każdym szanującym się filmie nagrodzonym na Sundance, bohaterowie naznaczeni są tragedią, która sprawiła, że znaleźli się w ślepym zaułku, z którego nie mogą się wydostać. Jednak widmo śmierci, które się nad nimi unosi w połączeniu z podróżą przez pół Turcji, którą podejmują, by spotkać się z niewidzianym od 30 lat ojcem, sprawi, że niektóre drzwi się za nimi zamkną, ale inne otworzą.  Kino spod znaku Sundance jest zwodniczo proste. Realizacyjnie nie wymaga zbyt wiele od twórcy, bo wszystkie elementy są już na samym początku zdefiniowane. Ale to sprawia, że jest to fabularnie i formalnie kino niezwykle skostniałe, przez co bardzo łatwo może pojawić się wrażenie wtórności. Karaçelik zdawał sobie z tego sprawę i uczynił wszystko, co w jego mocy, by odwrócić uwagę widzów o tego, co o tym rodzaju kina wiedzą i żeby zobaczyli w rodzeństwie osoby, których losami warto się przejmować. Udało mu się. Każde z trojga bohaterów przykuwa uwagę wyrazistą osobowością, która z miejsca wzbudzi sympatię. Cemal podbije serca widowni siłą swoich przekonań, które pchać go będą do spektakularnych i zaskakujących działań (jak podpalenie się w programie informacyjnym). Kenan wkradnie się w łaski za sprawą swojego sarkastycznego humoru i przedziwnej mieszanki buntu z rezygnacją. Zaś Suzi zyska zrozumienie i wsparcie za sprawą swej dwoistej natury: cichej sfrustrowanej partnerki mężczyzny wymagającego od niej jedynie biernego słuchania swojej paplaniny, która pod wpływem alkoholu ujawnia głębokie pokłady agresji związanej z frustracją i niezaspokojonymi potrzebami emocjonalnymi.    Karaçelik zadbał również o właściwy klimat. ""Motyle"" pełne są humoru, który często przybiera bardzo zaskakującą formę (scena z kurczakami). Film rozgrzewa serce i wzrusza, kiedy reżyser skupia się na relacjach między rodzeństwem, pełnych miłości, które jednak nie bronią przed kłótniami i nieporozumieniami. Całość ma też w sobie szczyptę magii, którą zapewnia wątek tytułowych motyli wsparty solidną pracą operatora Andaca Sahana. Wprowadza on element kontemplacyjny, zachęcając do temperowania osądów wydawanych na temat ludzi, których zachowania mogą być źródłem traumy, ale których motywacje nie można sprowadzić do łatwego podziału na dobro i zło.  ""Motyle"" mimo realizowania znanej od dekad narracyjnej formy pozostają filmem autonomicznym, wzruszającym i bawiącym. Dla tych, którzy kochają obrazy spod znaku Sundance, jest to więc lektura obowiązkowa."
Diamantino (2018),8,"Diamantino to Portugalia, Diamantino to my. Złoty jak Ronaldo, głupi jak noga stołowa, biega za piłką w różowej mgle. Nie myśli za dużo, bo memy generalnie nie są od myślenia – mają być śmieszne, albo straszne, albo słodkie. Diamantino jest słodki, bo chodzi z kotkiem w kieszeni, a na boisku widzi nie piłkarzy przeciwnej drużyny, ale ogromne puchate pieski. I dzięki tym pieskom może być największą gwiazdą portugalskiego futbolu, zawsze trafiać do bramki i grać w reklamach za miliony. Pływać jachtem z tatą, mieszkać w pałacu i nie uprawiać nigdy seksu. Serio, kto nie chciałby być Diamantino?  Więcej – kto nie kochałby takiego filmu, jak ""Diamantino""? To ten rodzaj kina, którego potrzebujemy teraz i prawodopodobnie będziemy potrzebować zawsze. Nowoczesna baśń, wirtuozerski popis szaleństwa, kocioł wypełniony po brzegi kiczem i anarchią. Szaleństwo współczesnego świata mediów i nowych technologii przecina się tutaj z tradycjami kina niemego i surrealizmem spod znaku Guya Maddina (szczególnie w finale). Dodatkowo reżyserzy tej perełki – Gabriel Abrantes i Daniel Schmidt – odważyli się podnieść rękę na świętą regułę kina artystycznego i opowiedzieć historię z prostym, uniwersalnym morałem, konstrukcyjnie bardzo bliską książeczkom dla dzieci.  W telegraficznym skrócie wygląda to tak – moralnie czysty, prosty i uczciwy Diamantino, gwiazda piłki, podczas finału Pucharu Świata ponosi druzgocącą klęskę. Obraz tej klęski – w formie memów – obiega cała Portugalię, robiąc z niedawnego idola popychadło tłumów. Żeby zadośćuczynić rodzinie i narodowi – i oczywiście w szczerym odruchu serca – gwiazdor adoptuje chłopca z Afryki i natychmiast otacza go bezwarunkową miłością. Jednak młodziutki Rahim w rzeczywistości nazywa się Aisha i jest działającą pod przykrywką agentką portugalskich służb specjalnych (to nie spojler, dowiadujemy się tego na początku filmu), która rozpracowuje rzekome machloje podatkowe piłkarza. Akcję Aishy koordynuje jej chorobliwie zazdrosna, przebrana za zakonnicę dziewczyna. Są jeszcze siostry Diamantino – chciwe i sadystyczne bliźniaczki – oraz szaleni naukowcy i tajemnicze eksperymenty genetyczne. Rząd – zinfiltorwany przez nacjonalistów – chce uzyskać kontrolę nad sportowym geniuszem futbolisty. Wszystko po to, żeby wyprowadzić kraj z Unii Europejskiej i – cytuje bezpośrednio za filmem – ""uczynić Portugalię na powrót wielką"". I już memy, tak jak i w prawdziwym życiu, zamieniają się w wykładnię bieżącej sytuacji politycznej.  Być może brzmi to ciut zbyt dziwacznie, żeby nie powiedzieć – głupawo. ""Diamantino"" na pewno wymaga odporności na kicz – sporo tutaj zwierzęcego futra, różu, zachodów słońca i wschodów księżyca, sentymentalnych emocji. Absurdalny pomysł goni absurdalny pomysł, tożsamości nieustannie się przenikają, ziemia drży od gatunkowego synkretyzmu: jest teledysk, dramat o uchodźcach, science-fiction, komedia romantyczna. Mężczyznom rosną piersi, kobiety biją i poniżają napakowanych sportowców, nacjonaliści to mroczni, ubrani w czarne golfy hermafrodyci. W tym kipiszu daje się wyczuć estetyczne pokrewieństwo ze stylem vaporwave, gdzie kluczowe symbole nowoczesnego, technologicznego kapitalizmu zostają karykaturalnie wylbrzmione w całkowicie nowych, dziwacznych kompozycjach. Umysł bohatera narodowego – piłkarza-celebryty – zagracają wzmiankowane już puchate pieski, falujące oceany i galaktyki błyszczącego dziadostwa. Diamantino driftuje żółtym lamborghini na podwórcu swojego barokowego pałacu, pali gumę w takt ""I Love You Always Forever"", a jego siostry w tym czasie zarzynają prosiaka na wieczerzę. Rahim-Aisha śpi w pościeli z podobizną nowego ojca, na ścianach ma klasyczne sztukaterie, portrety przodków i wielkiego balonowego dinozaura. Kapitalizm przyjmuje w tym filmie postać całkowicie samozwrotną, narcystyczną, ckliwie sentymentalną i zdolną zeżreć cały świat – w duchu ociekających złotem i jednocześnie rozbrajająco szczerych gabinetów i sypialni z nowojorskiego Trump Tower. Polityka queer spotyka giełdę, giełda – telewizję śniadaniową. A potem można to wszystko radośnie wrzucić na Twittera.  I jeśli tylko połkniemy haczyk Diamantinowskiej anarchii, opowieść sama zacznie się układać w zgrabną konstrukcję (zasłużona główna nagroda Tygodnia Krytyki w Cannes). Obok miłości przełamującej granice płci i tożsamości (wątki queerowe mogły zostać mimo wszystko lepiej rozwinięte), mamy zjadliwą satyrę na współczesną Europę. Chodzi oczywiście o ostatnie flirty z najbardziej trywialną wersją nacjonalistycznego populizmu – tą, która czerpie swoją siłę z rzeczywistości przepuszczonej przez obrazki z internetu, tabloidowe historyjki i najbardziej opatrzone ikony narodowej dumy. Diamantino pasuje zresztą na symbol każdej ideologii, bo jest kartą perfekcyjnie czystą. To hiperkonsument, którego świadomość polityczna zależy od tego, jakie emocje zdołamy w nim wykrzesać i z czym je skojarzyć. Zobaczy niedolę uchodźców i już chciałby ich kochać. Powie mu się, że to terroryści, a będzie z taką samą zapalczywością tłukł biedaków po ryjach. Powtarzam więc: Diamantino to my, tyle że w krzywym zwierciadle. Nie ma po co uciekać, nie ma sensu się gorszyć. Lepiej od razu się zaprzyjaźnić. "
Książka Lili (2017),5,"Jeśli na hasło ""kolumbijska animacja"" reagujecie jak fan Zenona Martyniuka na etiopski jazz, w swojej ignorancji nie czujcie się osamotnieni. Na polskie ekrany trafia bowiem pierwsza kiedykolwiek powstała w Kolumbii pełnometrażowa animacja dla dzieci – i zarazem pierwsza wyreżyserowana przez Kolumbijkę. Do przetarcia szlaku Marcela Rincón  narzędzia ma raczej skromne; 1,5 mln dolarów nie czyni box-office'owej ani jakościowej rewolucji na animowanym rynku. Lepiej zapomnieć o stukrotnie wyższych górach pieniędzy z Pixara i zastosować taryfę ulgową. Będzie potrzebna. ""Książka Lili"" to jeden z tych problematycznych przypadków, w których poziom dobrotliwej dydaktyki jest odwrotnie proporcjonalny do stopnia artystycznej finezji.        Lili wypada z książki. Zderzenie z ziemią boli podwójnie. Dziewczynka szybko przekonuje się, że w zamieszkiwanym przez nią lesie z papieru panowały znacznie prostsze zasady. W świecie, do którego trafia, fantazje znikają, jeśli tylko o nich zapomnieć. To właśnie dzieje się z tytułową księgą i to samo może spotkać Lilę. By wrócić na zadrukowane strony, musi jak najprędzej odnaleźć ich właściciela i ożywić w nim czytelnicze wspomnienie z dzieciństwa. Nie obawiajcie się, pozbawiona domu dziewczynka napotka kilkuletnią Manuelę, która życzliwość ma we krwi. Ramon, zaczytujący się niegdyś w przygodach Lili, również wyciągnie do niej pomocną dłoń. Razem będą musieli odnaleźć Drzewo Snów, pokonać Pustynię Utraconych Wspomnień, wejść do Domu Pamięci i sami zgadnijcie co jeszcze. W trakcie tej – cokolwiek podręcznikowej – wyprawy mali bohaterowie zrozumieją istotę pamięci, żałoby i przemijania, a przy okazji docenią siłę przyjaźni.  Ubogie, w dużym stopniu umowne ilustracje zaskoczą chyba tylko najmniejszych z maluchów. Najlepiej zapomnijcie więc o trzepoczących rzęsach ""Meridy Walecznej"" i zaprzyjaźnijcie się z konturami. Kilka kresek na animowanych obliczach starcza może na dwie emocje – na pewno nie na przekonującą apologię rysunkowego minimalizmu. Choć ""Książkę Lili"" tworzyło 60 ilustratorów, dizajnerów i animatorów płci obojga, zdarzają się w tej historii puste, płaskie kadry. Poklatkowe gonitwy należy przyjąć na wiarę, a smutne lokacje wołają o zapełnienie więcej niż dwoma planami. W tej skoncentrowanej na pamięci (a co za tym idzie, także na zmysłowych doznaniach) bajce tylko w nielicznych momentach forma jest w stanie sprostać tematowi.        Nieco starszym kinomom być może zaimponuje istne zatrzęsienie motywów nieraz już w kinie dla dzieci poruszanych. W punkcie wyjścia z nostalgią przywołacie inny sen bibliofila opowiedziany w ""Niekończącej się opowieści"". Waga, jaką scenarzystka przywiązuje do książki w jej fizycznej postaci, przypomni celebrację księgi z Kells w animowanym majstersztyku Tomma Moore'a (""Sekret księgi z Kells""). Pamiętacie ""W głowie się nie mieści""? Tutaj też mechanizmy ludzkiego umysłu zostają ujęte za pomocą rysunkowej materii: dobre wspomnienia trzeba czasem podlać, zaś te zupełnie niszczące należy pochować. Dążeniu do harmonii emocjonalnych przeciwieństw, temu rachunkowi życiowych zysków i strat nie sposób odmówić pedagogicznego sprytu.  ""Książka Lili"", choć przegrywa w porównaniu z wymienionymi klasykami, wyróżnia się jako reprezentant kategorii nietkniętej przez filmowych animatorów. Mamy wszakże do czynienia z nienachalnym hołdem złożonym kolumbijskiej kulturze – tej jeszcze sprzed podboju hiszpańskich konkwistadorów. Maluchy dostają najpierw osadzoną w geograficznym kontekście przejrzystą lekcję ekologii. Tamtejsza przyroda, z jej lasami bambusowymi, wodospadami i jaskiniami, stanowi wciąż fascynującą filmowców (na czele z Jamesem Cameronem) metaforę zbiorowej pamięci jako żywego organizmu. Subtelnie osadzona w tradycji ""Książka Lili"" wydaje się iść z duchem czasu; twórczyni przyznaje, że siłę bohaterek zainspirowały kobiety zapełniające opowieści z prekolumbijskich mitologii. Tożsamości zapełniających pierwszy plan dzieci reprezentują z kolei etniczną różnorodność współczesnych Kolumbijczyków.        Słuszność nad słuszności i jeszcze raz słuszność. Kogo nie rażą morały wykładane kawa na ławę, psychologia adresowana do kilkulatków i kto nie ma nic przeciw taryfom ulgowym dla ilustratorów, niech pędzi z maluchami do kina. Najmłodszym mądra czytanka zza oceanu na pewno nie zaszkodzi."
Z perspektywy Paryża (2017),6,"Od początków francuskiej nowej fali minęło już prawie 60 lat, nurt ten ciągle wpływa jednak na kolejne pokolenia francuskich reżyserów. ""Z perspektywy Paryża"" Jeana-Paula Civeyraca dostarcza kolejnego przykładu tego, jak przemożny jest to wpływ. Film wygląda, jakby trafił do nas z końcówki lat 60. Uderza jego podobieństwo do dzieł twórców drugiego pokolenia nowofalowców: Jeana Eustache i Philippe Garrela.        ARP SélectionCentre National de la Cinématographie (CNC)Moby Dick Films W realiach współczesnego Paryża Civeyrac umieszcza historię stanowiącą wariacje na temat znanych nowofalowych tematów. Młody człowiek, Etienne, przyjeżdża na studia z prowincji do Paryża. Uczy się kina. Godzinami dyskutuje ze swoimi znajomymi o radzieckich reżyserach, Dreyerze i kinie giallo. Czytuje i cytuje Novalisa, Edgara Allan Poe oraz Pascala. Toczy spory o politykę i sztukę. Snuje się po mieście. Przeżywa miłosne wzloty i upadki. Przekonuje się, że marzenia mogą bardzo łatwo roztrzaskać się o mur rzeczywistości. Odpala jednego papierosa od drugiego. Wszystko to nakręcone w czerni i bieli – jeśli ktoś nie lubi takich klimatów, niech do ""Z perspektywy Paryża"" nawet się nie zbliża.  Jednak także fani nowofalowego kina gadanego mogą mieć w wielu miejscach z dziełem Civeyraca problem. Jego nowofalowe wariacje w niejednym miejscu brzmią głucho. Twórca filmu jest o kilka dekad starszy od swoich bohaterów, czasem mamy wrażenie, jakby wkładał w ich usta fascynacje, obsesje i problemy swojego pokolenia – podobnie jak Woody Allen zrobił to z Jasonem Biggsem i Christiną Ricci w jednym ze swoich najgorszych filmów, ""Życie i cała reszta"" (2003). Poza dyskusją o Pussy Riot dwudziestolatkowie z filmu Civeyraca rozmawiają niemal wyłącznie o filmach, książkach, utworach muzycznych i innych tekstach kultury powstałych na długo przed ich urodzeniem. Brzmi to fałszywie, pretensjonalnie, antykwarycznie. Bohaterowie wyglądają jak niewcześni rozbitkowie, którzy do drugiej dekady XXI wieku trafili z jakiejś odległej epoki. Film jest też zwyczajnie za długi – trwa prawie dwie i pół godziny. Po 90. minucie coś zaczyna w nim szwankować i odbiór staje się coraz bardziej męczący.        ARP SélectionCentre National de la Cinématographie (CNC)Moby Dick Films          ARP SélectionCentre National de la Cinématographie (CNC)Moby Dick Films A przy tym nie potrafię skreślić zupełnie tego filmu. Civeyracowi zdarzają się pełne filmowego piękna fragmenty, gdy jego kinu udaje się dotknąć egzystencjalnej prawdy. ""Z perspektywy Paryża"" najlepiej działa tam, gdy buduje gęstą sieć niejednoznacznych relacji między młodymi ludźmi, ciągle uczącymi się własnych emocji, ograniczeń, reguł rządzących społecznymi grami.  Dla Ettiene'a bowiem równie ważne co edukacja w szkole filmowej i poszukiwanie własnego filmowego głosu, są przyjaźnie i miłości, w jakie wikła się we francuskiej stolicy. Zwłaszcza trójkąt, w który wplątuje się z jedną ze swoich współlokatorek, Annabelle, oraz przyjacielem ze studiów, Mathiasem. Ich relacja – miłosne komplikacje, zawiedzione przyjaźnie, rywalizacje i ambicje, spory o kino i politykę – stanowi serce filmu. Gdy film trzyma się tego wątku, staje się melancholijnym, subtelnym, rozgrywającym się w niedopowiedzeniach i elipsach hymnem na cześć radykalizmu, energii i siły młodości, a też wpisanych w nią: naiwności, kruchości, podatności na zranienie i rozczarowanie. Szkoda, że te piękne momenty giną w dłużyznach i gadaninie. "
"Alfa, prawo do zabijania (2018)",6,"Filmy Brillante Mendozy – nieodmiennie portretujące mroczne podbrzusze filipińskiej Manili – układają się w przerażającą mozaikę kraju na granicy implozji: pełnego skorumpowanych polityków, wyzyskiwanej klasy średniej oraz ludzi walczących o haust powietrza pod mafijnym butem. ""Alfa, prawo do zabijania"" to kolejny odcinek tego serialu. O tyle wyjątkowy, że Mendoza umocowuje tym razem swoją opowieść w konkretnej sytuacji politycznej – niewypowiedzianym kontekstem całej fabuły jest rządowo usankcjonowana czystka prezydenta Rodrigo Duterte. W ramach antynarkotykowej kampanii dał on zielone światło samosądom i zachęcał rodaków, by wysyłali na łono Abrahama nie tylko dilerów, ale też ich uzależnionych klientów.  O tym, że podobne pomysły to w przypadku Duterte jedynie wierzchołek góry lodowej, nie trzeba nikomu przypominać. To facet, któremu – poza dynamiczną ewolucją faszystowsko-szownistycznej retoryki – przypisuje się śmierć prawie dwóch tysięcy rodaków i który od lat jest na celowniku organizacji walczących o prawa człowieka. Mendozay nie interesują jednak początki jego kontrowersyjnej akcji, lecz jej pokłosie – tragiczny klincz interesów społeczeństwa, mafii i rządu. W jego filmie przecinają się ścieżki dwóch bohaterów. Pierwszy, Espino (Allen Dizon) jest kapitanem w manilskiej jednostce SWAT i toczy bezpardonową wojnę z hersztami narkobiznesu. Drugi, Elijah (Elijah Filamor), to jego świeżo upieczony informator, który z ulicznego handlu niedozwolonymi substancjami uczynił prawdziwą sztukę. Oczywiście, żaden z nich nie miałby szans na odznakę wzorowego skauta. Espino to funkcjonariusz skorumpowany do szpiku kości, a żeby zapewnić godziwy byt rodzinie, traktuje policyjny kodeks jak papier toaletowy. Elijah z kolei jest na tyle zdesperowany, że przeszmugluje metaamfetaminę nawet w pieluchach swojego dziecka.  Przy tak rozdanych kartach, Mendozie pozostaje jedynie poprowadzić całą rozgrywkę w swoim stylu. A znamy ten styl bardzo dobrze: to kino realizmu społecznego oraz kameralny gangsterski epos zaklęte w surowej paradokumentalnej poetyce. Operator Joshua Reyles dwoi się i troi, by kamera pozostawała żywym uczestnikiem wszelkich nalotów, pościgów, cichych infiltracji oraz narad w zadymionych komisariatach. Zaś dzięki wysiłkom montażysty każda z rzeczonych scen ma bezbłędną dramaturgię, swoją wewnętrzną logikę i świetnie orientuje nas w przestrzeni miejskiego labiryntu. W połączeniu z doskonałymi rolami Dizona i Filamora składa się to wszystko na film, który mógłby bez trudu rywalizować z ""Elitarnymi"" Josego Padilhi – bodaj najlepszym ""akcyjniakiem"" podszytym społeczną krytyką.  Niestety, w przeciwieństwie do Padilhi, który mierzył się z bliźniaczymi problemami w slumsach Rio de Janeiro, Mendoza nie dba za bardzo o to, by ekranową rzeczywistość pocieniować. Zaludniony wyłącznie przez ""policjantów i złodziei"" świat ugina się nieco pod ciężarem gatunkowych klisz – nie słychać w nim zwłaszcza głosu tych, którzy na narkotykowym konflikcie cierpią najbardziej. I jest to dość problematyczne – nie tylko dlatego, że reżyser stał kilkukrotnie za kamerą oficjalnych wystąpień Duterte, a prasa wprost nazywa go prezydenckim poplecznikiem. O ile Mendoza kwestionuje w swoim filmie metody prowadzenia wojny, o tyle sama wojna jest dla niego świętą koniecznością. Biorąc pod uwagę powyższe fakty, trudno dostrzec w jego filmie coś więcej niż nierozstrzygniętą walkę artysty z ideologiem."
Jak pies z kotem (2018),7,"Autobiografizm zastawia na kino – i sztukę w ogóle – wiele pułapek. Trudno nie ugrzęznąć na mieliznach banałów, wyrzec się, choćby częściowo, jednostronności spojrzenia i uciec od taniego efekciarstwa; szczególnie, gdy tematyka dotyczy kwestii delikatnych, ważnych, duszonych w sobie. Janusz Kondratiuk jednak sprawnie lawiruje między przeszkodami. Jego ostatni film, ""Jak pies z kotem"", opowiadający o chorobie i śmierci starszego brata, Andrzeja, również cenionego reżysera, to z jednej strony spełnione kino, a z drugiej – dojrzałe świadectwo trudnej, braterskiej miłości.       Robert Więckiewicz,  Olgierd Łukaszewicz  Hubert Komerski Kiedy reżyser dowiaduje się, że jego starszy brat jest chory (""Przyjeżdżaj pan, no, źle jest, umiera chyba!""), rodzinne więzy od lat są już rozluźnione. Palce wahają się przy wyborze numeru na domofonie, a w telefonie próżno szukać kontaktu do bratowej, przebywającej na zagranicznym tournée. Rozległy udar niedokrwienny, zniszczona lewa strona mózgu, powrót do emocji pierwotnych: wściekłości, lęku, agresji – słowa lekarzy zapisują się w głowie urywanymi hasłami, których łapczywie poszukuje się później w kryzysowych sytuacjach, kiedy potrzeba usprawiedliwienia, pocieszenia, iskierki nadziei. ""To nie charakter, to choroba"" – będą jak mantra powtarzać bohaterowie opiekujący się Andrzejem, nawet kiedy już nikt nie będzie w to wierzył.  Kondratiuk opowiada swoją historię z wielką delikatnością i wyczuciem – pomimo korzystania z autobiograficznego materiału (a być może właśnie dzięki czerpaniu z własnych doświadczeń). Przestrzeń ekranu wypełnia kameralną, domową rzeczywistością, przeżytymi emocjami, zapamiętanymi strzępkami dialogów. Codzienność sprawowania opieki nad sparaliżowanym bratem, który jest zakleszczony gdzieś pomiędzy urywkami wspomnień, strzępkami świadomości a doświadczeniem powolnego dogasania, nie jest wygładzana, ale pokazana z całym klaserem trudnych, nieestetycznych doświadczeń, unurzanych w fizjologii, obnażających dla obu stron. ""Nigdy nie przeżyłem podobnego upokorzenia!"" – wykrzyknie z gniewem Andrzej podczas jednej z pierwszych zmian pieluch – a jego doświadczenie będzie boleśnie uwierać również widza. Jest w tym podejściu niezwykła szczerość, a zarazem dojrzały humanizm, które nadają emocjonalny ton całej produkcji i nie pozwalają o niej łatwo zapomnieć.       Robert Więckiewicz,  Aleksandra Konieczna  Hubert Komerski         Robert Więckiewicz,  Olgierd Łukaszewicz  Hubert Komerski         Robert Więckiewicz,  Bożena Stachura  Hubert Komerski Stosunki rodzinne, odmalowywane za pomocą lakonicznych dialogów, wzajemnych docinków, wspólnych wspomnień i zaschniętych urazów, dosłownie manifestują się również w zwierzętach, przemykających korytarzami zamieszkiwanych przez bohaterów domów. Ta żywiołowa dynamika psio-kocich relacji zostaje po mistrzowsku odegrana, nuta po nucie, przez kwartet aktorów, wcielających się w głównych bohaterów – autentyczne postacie, doskonale znane przecież w filmowym świecie. Właściwie trudno osądzić, kto gra tu pierwsze skrzypce, bo kreacje doskonale się uzupełniają: żarliwe oczy i plastyczna, żywiołowa mimika Łukaszewicza, kreującego ""tego starszego"" z braci-reżyserów, Andrzeja, autora kultowej ""Hydrozagadki""; fascynująca kreacja Aleksandry Koniecznej jako Igi Cembrzyńskiej, ukochanej Andrzeja, rozciągnięta między egzaltowanymi perorami i poalkoholową bezradnością; dyskretna, pełna empatii i poświęcenia rola Bożeny Stachury i wreszcie poruszająca, z jednej strony szorstka, a z drugiej precyzyjnie rozczulająca gra Więckiewicza, który otrzymał bezprecedensową szansę odgrywania roli reżysera w jego własnym filmie.  Choć opowieść nie posiada tradycyjnej struktury fabularnej, tylko ""toczy się"", jak życie, wyboistą ścieżką choroby, to film ogląda się nadzwyczaj gładko właśnie dzięki kreacjom aktorskim najwyższej próby oraz sarkastycznemu, często czarnemu humorowi, który łamie poważny ton opowieści. ""Czy Wy się nie brzydzicie? Bo ja strasznie"" – powie Andrzej z przekonaniem po pierwszej kąpieli (a podobnych momentów oswajania i odczarowywania śmiertelnej choroby, zarówno zabawnych, jak i gorzkich, będzie w tym filmie jeszcze wiele).        Olgierd Łukaszewicz  Hubert Komerski Historia niebezpiecznie balansuje na granicy banału przy próbach dosłownej wizualizacji urojeń pojawiających się w głowie Andrzeja, a ryzyko to podejmowane jest zupełnie niepotrzebnie. Łukaszewicz swoją wybitną mimiką i oczami kipiącymi od emocji opowiada znacznie więcej niż pokraczny niedźwiedź CGI. Wątpliwości niektórych widzów może również budzić rozliczeniowe potraktowanie rodziny szwagierki, która wykorzystuje jej słabości i uzależnienie; wątek ten nie jest jednak nadmiernie rozbudowany i stanowi integralny element historii.  Kondratiuk poświęca czas momentom pozostającym zwykle za zamkniętymi drzwiami,  dostępnym oczom tylko tych, którzy na własnej skórze doświadczają choroby najbliższych. Kiedy próby uszlachetniania cierpienia stają się już bezcelowe, pozostaje tylko mianownik wspólnych doświadczeń, głęboka wiara w siłę rodziny i chęć godnego towarzyszenia w tym rytuale przejścia, podczas którego nikt z nas nie powinien być sam."
Donbas (2018),7,"W teatrzyku wojennym zainscenizowanym przez Siergieja Łoźnicę w ""Donbasie"" wszystko jest tyleż śmieszne, co straszne. Oto posłuszni pomocnicy Putina w sposób przebiegły i profesjonalny destabilizują tytułowy region, ustanawiając marionetkowe władze, fabrykując telewizyjne newsy o cywilach zabitych jakoby przez ukraińskie bomby oraz szantażując przypadkowych obywateli. Rosyjscy żołnierze podają się za miejscowych walczących z ""faszystowską"" zarazą. Każdy odgrywa tu wcześniej ustaloną rolę, cynizm nie zna granic, a rzeczywistość wykrzywia się nie do poznania. Witajcie w okupowanej Ukrainie, w której tylko śmierć walczących i przypadkowych ofiar ma posmak czegoś prawdziwego.        JBA ProductionMa.ja.de. FictionAtoms & VoidGraniet Film BVArthouse Traffic  Pomysł Łoźnicy był niesłychanie ambitny: nakręcić interwencyjną fabułę balansującą na granicy dokumentu, która pokazywałaby tragiczny los Ukraińców zmagających się z separatystami – ale w opowieści prowadzonej konsekwentnie z wrogiego, rosyjskiego punktu widzenia. Z jednej strony ""Donbas"" obnaża więc machinę kremlowskiej propagandy i manipulacji, z drugiej – pozbawiony jest wygodnych dla widza punktów odniesienia. Choć napisy informują o kolejnych miejscach akcji, Łoźnica wrzuca nas w sam środek wojny i politycznej szopki, którą rządzą chaos oraz niejasne dla postronnego obserwatora podziały i konflikty. Pojawiający się w jednej ze scen niemiecki dziennikarz, któremu rosyjscy żołnierze szybko wypominają, że jego dziadek na pewno był faszystą, jest właśnie figurą kogoś, kto próbuje rozszyfrować skomplikowaną sytuację geopolityczną i nie dać się przy tym nabrać na podsuwane mu pozory i kłamstwa.  Konstrukcją ""Donbas"" przypomina literacki reportaż, w którym każdy rozdział przybliża inny wycinek większej historii. Pozbawiony stałych bohaterów film składa się z rozbudowanych sekwencji tworzących zamknięte dramaturgicznie scenki z życia wschodniej Ukrainy. Uchwycone w długich ujęciach i często w szerokich planach, cierpliwie przyglądają się ukrytym w piwnicach cywilom i bezczelnym wojskowym, pasażerom autobusu przekraczającego linię frontu i mieszkańcom miasta znęcającym się nad przywiązanym do słupa przez Rosjan ukraińskim ""faszystą"". Spokojna praca kamery wprowadza też element dystansu, pozwala spojrzeć na wojnę z uprzywilejowanej pozycji. Choć ""Donbas"" to kino ściśle polityczne, nie ma w nim gorączkowego montażu, który za wszelką cenę chciałby przekonać nas do jakiejś tezy albo zaszokować efektowną zbitką obrazów.        JBA ProductionMa.ja.de. FictionAtoms & VoidGraniet Film BVArthouse Traffic  Łoźnica, ceniony dokumentalista, w ostatnich latach coraz częściej skłania się ku kinu aktorskiemu. W głośnym ""We mgle"" (2012) ukazał II wojnę światową na terenach Białorusi jako egzystencjalną przypowieść – tytułowa mgła spowijała cały las, w którym przyszło ukrywać się bohaterom filmu. Podobny ładunek metafory miała ""Łagodna"" (2016). Przedstawiona w niej kalwaria kobiety szukającej zamkniętego w więzieniu męża zamieniała się niespodziewanie w quasi-bajkową fantazję. Łoźnica świetnie czuje się w odległych od tradycyjnego dokumentu rejestrach, dzięki czemu splot faktów i fikcji w ""Donbasie"" ma tak piorunującą siłę. Lawirując między rekonstrukcją wojennej codzienności a prezentowaniem jej w krzywym zwierciadle, reżyser osiąga rzadko spotykany w kinie poziom autentyzmu.  Klamrą opowieści są sceny ukazujące produkcję rosyjskich fake newsów: jesteśmy w przyczepie dla statystów, za chwilę odbędzie się nagranie telewizyjnych wiadomości, w których rozgorączkowane ""ofiary"" opowiedzą o spreparowanym na potrzeby mediów wybuchu autobusu. Przywołując konflikt, który toczy się u naszych wschodnich sąsiadów, ""Donbas"" dotyka najbardziej palących problemów współczesności, na czele z chimerycznym charakterem wojny hybrydowej, globalną dezinformacją i mocarstwowymi ambicjami największych reżimów. Nie sądzę, żeby wyrafinowana formuła filmu ułatwiała jego recepcję poza naszą częścią Europy, ale nie taki chyba jest w tym przypadku cel. Zamiast wchodzić w buty sprawozdawcy, który tłumaczyłby krok po kroku przebieg wojny w Donbasie, Łoźnica pokazuje jej absurdalne i przerażające oblicze. Groteskowym pozdrowieniom z ""Noworosji"" towarzyszy w jego filmie pocałunek śmierci."
53 wojny (2018),7,"""Mówisz jak narkoman. Albo to rzucasz, albo ćpamy razem"" – mówi żona do męża, ale wcale nie sięga po strzykawkę. Nie o heroinę tu bowiem chodzi, ale o wojnę; Anka też chce znaleźć się w centrum wydarzeń, poznać prawdę i pisać o konfliktach zbrojnych na świecie. Bycie na emocjonalnym haju możliwe jest jednak także w domu; nieustanne czekanie na znak życia od partnera może wprawić w narkotyczny trans.       Krzysztof Stroiński,  Michał Żurawski,  Magdalena Popławska  Robert Jaworski W ""53 wojnach"" Ewa Bukowska upomina się o uwagę dla kobiet stojących zazwyczaj za sukcesem znanych i wybitnych w swojej dziedzinie mężczyzn. Przykładów można by zapewne wymienić bez liku. W tym przypadku reżyserka inspiruje się perspektywą Grażyny Jagielskiej, żony Wojciecha Jagielskiego, uznanego korespondenta wojennego, opisaną w ""Miłości z kamienia"". Okazuje się, że wcale nie trzeba spędzić tygodni na froncie, żeby cierpieć na zespół stresu bojowego – wystarczy po prostu szalenie martwić się o ukochanego.  Początek, jak zawsze, nie zwiastuje tragedii: on wyjeżdża, ona zajmuje się dziećmi. Kiedy go nie ma, podskakuje z nadzieją na dźwięk telefonu; kiedy jest, tęsknota ustępuje silnej namiętności. Byłoby krzywdzącym twierdzenie, że Anka i Witek tworzą złe małżeństwo; z czasem jednak, kiedy weekendowy tata pojawia się coraz rzadziej i na krócej, trudno je w ogóle małżeństwem nazwać. Rytm codzienności jest wyznaczony przez dyżury przy stacjonarnym telefonie. Ale oczekiwanie na wiadomość o śmierci męża i jednoczesne beznamiętne gapienie się w telewizor stają się coraz bardziej wyczerpujące dla bohaterki. Początkowe pragnienie samorealizacji i żywienie obaw o bezpieczeństwo partnera niepostrzeżenie zmieniają się w psychozę.        Michał Żurawski  Robert Jaworski Bukowska rysuje portret kobiety w sposób błyskotliwie koherentny. Linearny sposób prowadzenia historii – uporządkowany dodatkowo ramą w postaci fragmentów rozgrywających się  w klinice psychiatrycznej – zniekształcony zostaje przez subiektywne potraktowanie czasu przez bohaterkę, ocierającą się o histerię. Chłodne zdjęcia Tomasza Naumiuka stanowią znaczącą przeciwwagę dla motywu osuwania się w obłęd oraz galopady silnych emocji. Uderzaniu głową o ścianę, samooparzeniom, niekontrolowanemu płaczowi, izolacji, panice, maniakalnemu parzeniu kawy i herbaty czy przyjmowaniu innych tożsamości towarzyszą natrętne dźwięki: niezidentyfikowane trzaski, huki, piski. Niekwestionowany kunszt scenopisarski Bukowskiej to jedno. Czym innym jest doskonała rola Magdaleny Popławskiej – aktorki, na której twarz można patrzeć godzinami; jej lineatura odzwierciedla wręcz desperacką walkę, którą bohaterka toczy z wewnętrznymi demonami. Wystarczy grymas, rozszerzone źrenice czy chociażby bezgłośne poruszenie ustami w konfrontacji ze zdystansowaną matką. Anka wciąż bezowocnie zabiega o jej akceptację, pomoc i uwagę, co zwykle przynosi wręcz odwrotne skutki; tylko w chwili największej bezradności krzyczy, ale jedynie w przestrzeń, rozpaczliwe, niemal atawistycznie: ""mamo!"".       Magdalena Popławska  Robert Jaworski Emocjonalny rollercoaster to już w krytyce filmowej porównawcze faux pas, jednak przy najszczerszych chęciach trudno nazwać inaczej pełnometrażowy debiut Ewy Bukowskiej. Wychodząc od nieodkrywczej tezy, jakoby bliscy uzależnionych również byli chorzy, przeprowadza ona precyzyjne i wnikliwe psychologiczne studium mentalności swojej bohaterki; kobiety, która choć nigdy nie postawiła stopy na froncie, bez zająknięcia wymienia kilkadziesiąt konfliktów, których była – pośrednio – świadkiem. ""Jesteś jak żołnierz po regularnej wojnie"" – mówi lekarz do kruchej, zagubionej kobiety. A przecież ona tylko martwiła się o męża, po cichu żywiąc nadzieję, że ""całe to cierpienie ma jakiś sens"". "
Rafiki (2018),7,"Róż, fiolet, cukier. Dużo kolorów i dużo cukru. Dzieciaki na deskorolkach, trampki, włosy pociągnięte neonowym pędzlem, stare furgonetki wyłożone kwiatami. Didżeje i lokalna wyluzowana hipsteriada, trochę jak na blokowiskach Berlina Wschodniego. ""Rafiki"" to Afryka, jakiej nie uświadczymy w ciężkich postkolonialnych dramatach, tak często wyróżnianych na międzynarodowych festiwalach filmowych. Jednocześnie pod tą nieco wymuszoną pastelowością skrywa się tematyka wagi ciężkiej – drakońskie prawo, które w protestanckiej Kenii całkowicie delegalizuje miłość homoseksualną. Nie tylko zamyka ją w szafach i ciemnych piwnicach, ale także piętnuje i wtrąca do więzień (kara pozbawienia wolności do lat 14). W takich warunkach różnokolorowa wolność placów i ulic Nairobi zaczyna przypominać tanią fasadę – tym bardziej odrapaną, im częściej słyszymy o piekle tamtejszych gejów i lesbijek.   Kontekst to właściwy klucz do filmu Wanuri Kahiu – w innym przypadku mielibyśmy do czynienia z dziełem mocno zachowawczym. Z punktu widzenia zachodniej kinematografii lesbijska love story nie jest żadnym przekroczeniem – obrazów podobnych tematycznie i opowiedzianych za pomocą zbliżonych środków filmowych było już u nas (w Europie, nie w Polsce) sporo. W trwającym 82 minuty, niskobudżetowym ""Rafiki"" nie ma także siłą rzeczy wystarczająco dużo przestrzeni, żeby nakreślić jakiś bardziej złożony obraz lokalnego środowiska LGBTQ+. Kena – główna bohaterka – jest młodą dziewczyną, która dzieli czas między naukę do egzaminów, jazdę na deskorolce i spotkania z przyjaciółmi. Chłopaki spod ulubionej budki z jedzeniem ciągle powtarzają, że Kena to świetna kumpela i doskonały materiał na gospodynię – jest więc tylko kwestią czasu, aż któryś weźmie ją sobie za żonę. Dziewczyna pomaga w pracy ojcu – sklepikarzowi i jednemu z kandydatów w lokalnych wyborach samorządowych. Sprawy – także rodzinne – zaczynają się ostro komplikować, kiedy bohaterka zakochuje się w Zice – córce jego adwersarza politycznego, nastolatce mocno – za sprawą ufarbowanych na różowo warkoczy – wyróżniającej się z miejscowego tła.   Kenę fascynują w nowej przyjaciółce jej lekkość bycia, wewnętrzna wolność, bezkompromisowość – jak się niedługo okaże, w kenijskich warunkach przymioty wyjątkowo ulotne i zależne od nastroju otoczenia. Dziewczyny stopniowo zaczynają się do siebie zbliżać – na początku z nieśmiałością, strachem i wielkim dystansem, które powoli zamienią się w pierwsze gesty czułości i pożądania. Miłość wywoła oczywiście gniew radykalnie homofobicznej społeczności – konsekwencją powtarzanych ukradkiem plotek i domysłów będzie już zupełnie otwarta, brutalna przemoc. I jeśli taki klasyczny scenariusz ""my przeciwko światu"" budzi u Was co najwyżej obojętne wzruszenie ramion, widać, że nie urodziliście się w Kenii. W kraju swojego pochodzenia ""Rafiki"" miało niezwykle burzliwe perypetie. Najpierw film został objęty całkowitym zakazem projekcji jako dzieło ""promujące lesbijstwo"". Po dobrym przyjęciu na festiwalu w Cannes pojawił się jednak pomysł, żeby zgłosić obraz do wyścigu o Oscary. Kilka tygodni temu sąd zezwolił więc na wyświetlanie ""Rafiki"" przez okrągłe siedem dni – takie jest minimum stawiane przez Amerykańską Akademię Filmowa potencjalnym kandydatom. Cała ta afera umieszcza kontekst polityczny ponad jakością samego dzieła, czyniąc z filmu Kahiu w pierwszej kolejności manifest sprzeciwu – ostrze krytyki skierowane w stronę afrykańskiej wersji homofobii, mającej swe źródło nie tylko w tradycji i religii, ale także w spuściźnie kolonialnej – konserwatywnym prawodawstwie odziedziczonym po Brytyjczykach.   Chodzi więc o zwrócenie uwagi międzynarodowej opinii publicznej na problem legalnie sankcjonowanego wykluczenia – zarówno w Kenii, jak i w wielu innych państwach Afryki. Otwarcie alarmistyczny ton, na który pozwala sobie film – czerpiąc wyraźnie z tradycji europejskiego kina społecznie zaangażowanego – zasługuje w mojej opinii na głęboki szacunek. Historia, chociaż schematyczna, z rzemieślniczego punktu widzenia została opowiedziana zupełnie sprawnie. Emocje budowane na ekranie przez dwie młode aktorki – Samanthę Mugatsię i Sheilę Munyivę – są wiarygodne, pozbawione zbędnej emfazy, dobrze współgrają z pastelową, przegiętą estetyką filmu. Drzemie w tym większy autentyzm niż w polskiej ""Ninie"" – bardziej wyrafinowanej na poziomie scenariusza, lecz nieznośnie artystowskiej. Wanuri Kahiu zwyczajnie nie mogła sobie pozwolić na zabawę konwencją, bo już sam fakt realizowania filmu na temat oficjalnie zakazany przez państwo to wielkie przedsięwzięcie logistyczne. Niektóre historie po prostu muszą zostać opowiedziane – bez względu na oryginalność języka, środki filmowe, scenariusz. Nad tym Kahiu zastanowi się jeszcze w przyszłości, kiedy sytuacja w Kenii zmieni się (mam nadzieję) na lepsze. Inaczej – za rok, miesiąc, kilka dni – może już nie być o czym opowiadać. Nie wspominając nawet o szlifowaniu formy.  "
Upadek amerykańskiego imperium (2018),7,"Pieniądze. Biedak marzy, żeby je zdobyć. Jednak ci, którzy je mają, odkrywają, że ich posiadanie wiąże się z całą masą kłopotów. Bycie bogaczem to ciężka robota. Wymaga sprytu, znajomości i sporej dawki szczęścia. Szczególnie w przypadku, kiedy pieniądze nie pochodzą z uczciwych źródeł lub też ich właściciele nie chcą, aby pazerne państwo położyło na ich fortunie swoje chciwe łapska.  Tak pokrótce prezentuje się przesłanie nowego filmu Denysa Arcanda ""Upadek amerykańskiego imperium"". Myśl tę przedstawia nam za pośrednictwem 36-letniego Pierre-Paula (Alexandre Landry). Jak to często u Arcanda bywa, bohater jest intelektualistą, przedstawicielem gatunku skazanego, jak się wydaje, na wymarcie. Tragiczny stan rzeczy wykłada widzom (i swojej dziewczynie) osobiście. Myślenie jest jego zdaniem cechą upośledzającą człowieka we współczesnym świecie, w którym rządzą miernoty karmione medialną papką. Zadawanie pytań, kwestionowanie rzeczywistości, analizowanie zjawisk jest pewnym sposobem spadku na sam koniec społecznego łańcucha pokarmowego. O czym może zaświadczyć sam Pierre-Paul. Ma wysokie IQ, sypie filozoficznymi cytatami na poczekaniu, a jednak musi pracować jako kurier. I nawet w tej pracy nie jest zbyt dobry, bo nie potrafi bezkrytycznie przyjmować idiotyzmów, których pełna jest codzienność.  Sytuacja Pierre-Paula zmienia się pewnego poranka, kiedy staje się świadkiem napadu. Rabunek nie poszedł zgodnie z planem i bohater został sam z dwiema torbami wypełnionymi pieniędzmi. Szlachetny Pierre-Paul tym razem postanowił wykazać się egoizmem i zamiast zaczekać na policję, zwinął kasę. Problem w tym, że fortuna należy do niezbyt przyjemnych ludzi, którzy w celu jej odzyskania gotowi są torturować i zabijać. Na pieniądzach zależy również policji, ponieważ część odzyskanej kwoty trafi na konto wydziału. Pierre-Paul pozbawiony jest umiejętności niezbędnych do tego, by móc bezpiecznie wykorzystać zdobytą fortunę. Jest jednak na tyle inteligentny, że zdaje sobie sprawę z własnych ograniczeń, więc postanawia znaleźć specjalistę, który pomoże mu wywinąć się z kłopotów.  ""Upadek amerykańskiego imperium"" to w zasadzie kilka filmów w jednym. Co było ze strony reżysera ryzykownym przedsięwzięciem. Tego rodzaju kombinacje bardzo często nie udają się, ponieważ trudno jest utrzymać w równowadze sprzeczne elementy filmowego dzieła. Arcand jest jednak starym wyjadaczem i znalazł złoty środek.  Jego plan działania okazał się banalnie prosty. Przede wszystkim postarał się o bardzo solidne fundamenty, które utrzymały ambitniejsze elementy filmu. Tą bazą stała się forma kina gatunkowego spod znaku heist movie. Jest więc przebiegły plan, który bohaterowi umożliwia grę na kilku frontach, unikanie niebezpiecznych przestępców i zdeterminowanych stróżów prawa. Pierre-Paul organizuje też ekipę specjalistów, którzy pomogą mu w opracowaniu kolejnych faz postępowania i w realizacji misternej intrygi. Są też umieszczone w strategicznych miejscach fabuły zwroty akcji, dzięki czemu narracja toczy się wartko, a widz z zaciekawieniem czeka na to, co wydarzy się dalej.  Arcand zadbał również o odpowiedni klimat. Mimo górnolotnego tytułu ""Upadek amerykańskiego imperium"" jest kinem lekkim, przyjemnym i przystępnym. Zawdzięczamy to przede wszystkim ciekawemu zestawowi bohaterów. Pierre-Paul to człowiek tak uroczy i szlachetny, że trudno jest w nim widzieć kombinatora próbującego okraść państwo. Partneruje mu piękna, klasycznie wyedukowana, najdroższa dziwka w mieście i zhańbiony finansista świeżo wypuszczony z więzienia.  Barwne postacie zapewne nie przykuwałyby uwagi widzów, gdyby nie właściwie dobrana obsada. Kluczowym posunięciem było zaangażowanie do głównej roli Alexandre'a Landry'ego. Potrafił on uczynić z Pierre-Paula osobę tak sympatyczną, że widzowie będą kibicować jego działaniom z wielkim zaangażowaniem. Równie urocza, a do tego filmowana z jak najlepszej strony, była Maripier Morin. Solidnie wypada drugi plan, przez co film wygląda tak, jakby jego realizacja była błahostką.  Na tak przygotowaną bazę Arcand nałożył ambitniejsze motywy. ""Upadek amerykańskiego imperium"", jak wcześniej ""Wilk z Wall Street"", ""Big Short"", ""Chciwość"" czy ""Inside Job"", demaskuje świat finansjery. Reżyser pokazuje, że napady na banki to anachronizm i dziecinada. Prawdziwy rozbój dokonuje się w zaciszu gabinetów na najwyższych piętrach drapaczy chmur. Nie ma tam miejsca na pistolety i bezpośredni kontakt ofiar i sprawców. Bronią są komputery z dostępem do internetu i stosy dokumentów, w których ukryć można niemalże każdą fortunę.  Film Arcanda ma też ostry pazur społeczny. Reżyser pochyla się nad problemem biedy i bezdomności w Kanadzie, który wydaje się bezpośrednio związany z rasą. Najbardziej pokrzywdzonymi są bowiem rdzenni mieszkańcy Kanady: Inuici i Indianie. Reżyser zrobił, co w jego mocy, by widzowie nie zignorowali tego problemu.  Czy ""Upadek amerykańskiego imperium"" jest w stanie poruszyć kanadyjskie sumienie? Wątpię. Mimo sprawności reżysera, są w filmie takie momenty, kiedy czysta rozrywka gryzie się z propagandą. Niektóre teksty wypowiadane przez bohaterów brzmią tak, jakby pochodziły z wykładu na wydziale filozofii czy socjologii. A w finałowych ujęciach reżyser przeszarżował z łopatologią. To może zrazić tych widzów, którzy wolą sami odkrywać głębsze przesłanie filmowego dzieła. Na szczęście pozostaje intryga, bohaterowie i obsada. Za ich sprawą ""Upadek amerykańskiego imperium"" idealnie nadaje się do miłego spędzenia dwóch godzin w kinie."
Na jej barkach (2018),8,"Jesteśmy gatunkiem ciekawskich idiotów. Perwersyjnie ciekawskich, stale wyczekujących taniej sensacji. ""Często dostaję takie pytania: co oni ci tam zrobili? Jak to dokładnie wyglądało?"" – mówi prosto do kamery czarnooka dziewczyna, głos ma melancholijny, odważny, pełen wątpliwości. ""Takie kwestie nie powinny się pojawiać, nie wolno o to pytać"" – dodaje po chwili, a nas wstyd łapie za gardło. Dławi w żelaznym uścisku. Za dziennikarzy, za media, za polityków. Za nieczuły świat. Za nas samych, jeśli wcześniej choć przez chwilę pomyśleliśmy, że w dokumencie Alexandrii Bombach za dużo jest obserwacji, a za mało szczegółów, niewiele świadectwa. O nie, proporcje są jak najbardziej wyważone – w zasadzie jedyne, jakie można sobie wyobrazić w przypadku filmu o tak świeżej traumie. Nie mówimy przecież o żadnej wyblakłej, zamierzchłej przeszłości, ale o piekle, które jeszcze cztery, pięć lat temu było czyimś realnym doświadczeniem, a nawet – wydawało się jedyną dostępną rzeczywistością. Takie rany nigdy nie zabliźniają się łatwo.   Bohaterka ""Na jej barkach"" nazywa się Nadia Murad i niecałe dwa tygodnie temu – blisko dziesięć miesięcy po premierze filmu na festiwalu Sundance – została laureatką Pokojowej Nagrody Nobla (do spółki z Denisem Mukwege). Niektórzy uważają, że to najważniejsze rozdanie od wielu lat, bo komitet noblowski wreszcie zwrócił uwagę na problem aktualny zarówno w roku 918, jak i 2018 – na przemoc seksualną jako narzędzie działań wojennych. Nadia jest Jazydką, pochodzi z Kaudżu koło Sindżaru w północnym Iraku. W sierpniu 2014 roku do jej rodzinnej wsi wkroczyli bojownicy ISIS, wymordowali większość mężczyzn, a małe dziewczynki i młode kobiety – w tym Nadię – uczynili niewolnicami seksualnymi, systematycznie gwałcąc i torturując nawet kilkuletnie dzieci. Dziewczynie po trzech miesiącach udało się zbiec, a na uchodźstwie w Niemczech nawiązała współpracę z Muradem Ismaelem, dyrektorem YAZDY, organizacji działającej na rzecz rozproszonej mniejszości jazydzkiej. Niedługo później podjęła decyzję, która zdeterminowała jej dorosłe życia na wiele długich lat – została publicznym głosem Jazydów i wszystkich ofiar przemocy seksualnej, opowiadając własną historię przed Radą Bezpieczeństwa ONZ. Od tego czasu jest w nieustannym ruchu, występuje przed kolejnymi gremiami politycznymi, pełni funkcję ambasadorki dobrej woli ONZ do spraw ofiar handlu ludźmi, odwiedza obozy dla uchodźców, dzieląc się własnym bólem i resztkami nadziei z tymi, którzy wciąż tkwią w pułapce wojny. I być może pozostaną w niej uwięzieni już do końca życia.  Nadii towarzyszy kamera Bombach – nienachalna, rejestrująca ból, zwątpienie, radość z dobrze wykonanej pracy. Zaciekawiona – razem z bohaterką – beztroskim światem zachodniego dobrobytu: paradą wojskową, codzienną krzątaniną, życiem płynącym jak gdyby nigdy nie było żadnych wojen, zła, wyzysku. Spoglądająca na to, co niecodzienne – na intymność wystąpień publicznych, które zazwyczaj kojarzymy z chłodem, wystudiowanym gestem, pustą retoryką. Sztywne są przemowy Amal Clooney – adwokatki reprezentującej Nadię w sprawie przeciwko dowódcom ISIS – ale nie samej Nadii. U niej słowo w jakiś niepojęty sposób wyraża pełnię człowieczeństwa – godność w splocie z nadzwyczajną skromnością i emocjonalną delikatnością. Tytuł filmu jest więc bardzo adekwatny – trudno sobie wyobrazić, jak ta młoda, krucha dziewczyna może dźwigać na barkach nie tylko ciężar własnej traumatycznej przeszłości, ale również traum cudzych. Być głosem kobiet, które nie mogą przemówić same za siebie. Reprezentować cierpienie bez twarzy, imienia, dokładnej lokalizacji. To często zbyt wiele dla całego narodu, a co dopiero dla jednej osoby.  Strategia reżyserki zakłada maksymalne uczłowieczenie Nadii, jakby w kontrze do zwyczajowych narracji ONZ –  podniosłych, a w gruncie rzeczy traktujących globalne problemy bardzo naskórkowo. Chodzi z jednej strony o milczące towarzyszenie – w chwilach największego skupienia, przed wystąpieniami, w trakcie narad czy nawet zwykłego gotowania z przyjaciółmi – ale też o bezpieczne oddanie głosu, udostępnienie miejsca na własne interpretacje. Nadia opowiada w zbliżeniach, smutna i ubrana w czernie – przekazuje prostym językiem rzeczy, które proste mogą wydawać się tylko na papierze, w reportażach albo literaturze, z pewnego oddalenia. Mówi, że jest zwykłą dziewczyną i chciałaby taką pozostać; że było jej dobrze, miała swoje plany, swoje banalne marzenia; że teraz życie – tamto życie – na zawsze się dla niej skończyło. Świat Zachodu ewidentnie nie potrafi się z taką nagą oczywistością traumy prawidłowo obchodzić – jak we wstrząsającej scenie audycji radiowej. Dziennikarka podchodzi do Nadii jak do obcego, bezbronnego zwierzątka, przed którym trzeba się usprawiedliwiać, krygować, chwalić za dzielność i wytrzymałość, kiedy jednocześnie – na drugie ucho – próbuje się przemycać to, co najbardziej interesujące dla przeciętnego słuchacza: czy u ISIS było tak strasznie? Czy bardzo bolało? Ilu członków rodziny straciłaś?   Ten brak delikatności bywa okrutny. Dlatego Nadia płacze w tym filmie wielokrotnie, a my – co tu dużo mówić – płaczemy razem z nią. I nie wolno nam się tych emocji wstydzić, bo ich właściwym sensem jest zbiorowe katharsis, może nawet – uświadomienie. Nie widziałem dotychczas dokumentu o współczesnym kryzysie uchodźczym, który w podobnie subtelny sposób docierałby do jądra ludzkiego cierpienia – bez zbędnych obrazów, drastycznych słów, wchodzenia w intymne szczegóły, wymuszania emocji. Dobra reżyseria jest tu ważna dopiero w drugiej kolejności, bo na pierwszym planie mamy Nadię Murad – osobę silną własną kruchością, młodą ciałem, a duchem bardzo już leciwą. Niech jej barki nigdy nie ugną się pod nieludzkim ciężarem, który przyszło jej dźwigać."
Hotel Transylwania 3 (2018),5,"Jako że nad Transylwanią słońce wschodzi od wielkiego dzwonu, a po okolicznych lasach niosą się wilcze echa, rodzina potwornickich ma lepsze plany na wakacje. W tym roku stawiają na ciepłe kraje oraz rejs all inclusive. Kurs: Trójkąt Bermudzki z przystankiem na Atlantydzie. Załoga: liczna i raczej bezinwazyjna. Pasażerowie: oprócz mumii, wilkołaków i wąpierzy różnej maści, potomkowie szacownego rodu Abrahama Van Helsinga – tego samego, który od stuleci poluje na familię hrabiego Drakuli. Co może pójść nie tak?        CTMG, Inc. Już świetnie wyreżyserowany prolog, w którym poznajemy dzieje wielopokoleniowego konfliktu bohaterów ze słynnym łowcą potworów, ustanawia ton całości. Nie różni się on znacząco od tego, który nadawał rytm dwóm poprzednim ""Hotelom…"": trochę tu humoru sytuacyjnego, szczypta komedii charakterów, a także sporo zabawy w rozmontowywanie schematów kina grozy. Generalnie jednak – z racji, że całość przeznaczona jest głównie dla dzieciaków – na ekranie niepodzielnie króluje slapstkick. Zatem im chętniej bohaterowie chwytają się za fraki, wpadają w szał destrukcji albo biorą udział w dzikich scenach akcji, tym częściej film eksploduje komediową energią.  Problem w tym, że nie samym slapstickiem człowiek żyje, zaś z biegiem czasu staje się jasne, że ciężko jest po raz trzeci sprzedać ten sam dowcip. ""Hotel Transylwania 3"" to w znacznej mierze zlepek ogranych motywów, wrzucanych od niechcenia autocytatów oraz wyeksploatowanych klisz. Trudno w zasadzie dociec, jak na przestrzeni ostatnich sześciu lat zmienili się bohaterowie, co zrozumieli i czego się nauczyli, skoro wciąż na tapecie są te same dylematy i problemy. Ukryte pod zwałami komediowej pulpy wezwanie do tolerancji ponownie wybrzmiewa czysto i szczerze, tak samo zresztą jak inne ""altruistyczne"" narracje. Lecz przy najszczerszych chęciach trudno dostrzec w filmie coś więcej niż przejaw intelektualnego lenistwa oraz łatwy skok na kasę. I równie trudno takie podejście wybaczyć, biorąc pod uwagę strategię artystyczną, dajmy na to, studia Pixar.        CTMG, Inc.          CTMG, Inc.          CTMG, Inc. A skoro już przy konkurencji jesteśmy – seria o Drakuli oraz jego ziomkach z transylwańskiego hotelu wydaje się o wiele mocniej zrośnięta z osobą autora, Genndy'ego Tartakovsky'ego, niż większość mainstreamowych animacji. To zarazem jej największe błogosławieństwo i trudna do odczynienia klątwa. Po facecie, który ma na koncie m.in. ""Laboratorium Dextera"" i ""Samuraia Jacka"", który szlify odbierał w legendarnym studiu Hanna-Barbera i generalnie był architektem  marzeń całego pokolenia, spodziewamy się po prostu więcej. Jego hotel – wciąż niezła opcja dla najmłodszych – właśnie stracił kilka gwiazdek."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Anioł (2018),4,"Przed wyjściem z pokoju zasłoń szczelnie rolety, na łóżko rzuć brudną czerwoną kapę, zamknij odrapane drzwi. Na zewnątrz czeka Senegal – dawna francuska kolonia, obecnie park rozrywki dla bogatych Europejczyków, gdzie kurs taksówką kosztuje grosze, a ciało na wyłączność – niewiele więcej. W filmie Koena Mortiera na żółtopomarańczowy piach, nierówne tynki i mahoniową skórę przechodniów padają światła neonów – czerwone, niebieskie, zielone. Jest jak na imprezie rave po mocnym dragu: pełne odrealnienie, sen miesza się z jawą, podłoga z sufitem, życie ze śmiercią. I w tej surrealistycznej Afryce Thierry – znany belgijski kolarz – wprowadza nas w arkana swojej filozofii: jeśli seks, to tylko z kobietą, którą naprawdę kochasz. Jeśli życie, to tylko w świetle jupiterów. Jeśli ciało, to tylko na sprzedaż. Słowa fruwają między bohaterami, lecą z offu, wdzierają się do snów. Stężenie artystowskiej pretensji rośnie z każdą minutą.    Z obrazami także nie jest dobrze. Przed pokazem na Warszawskim Festiwalu Filmowym reżyser pozwolił sobie na mały żarcik – poprosił widzów, żeby usiedli możliwie jak najdalej od ekranu, bo operator kręcił na głębokim rauszu i przeszarżował. I rzeczywiście, ""Anioł"" pełen jest dziwacznych kątów, nieuzasadnionych zbliżeń, obrotów kamery o 360 stopni. Fragmenty realistyczne, niemal paradokumentalne, przeplatają się z sennymi wizjami bohaterów. Thierry śni o śmierci i w swoich snach raz za razem, na kolejne wymyślne sposoby, popełnia samobójstwo. Ma to oczywiście jakieś uzasadnienie w fabule i konstrukcji postaci. Kariera kolarska Thierry'ego legła w gruzach – wyjazd z młodszym bratem do Dakaru ma być formą rekonwalescencji, oderwaniem od ciągłych starć z kolegami z drużyny sportowej. W pierwszej kolejności chodzi jednak o bezpieczną przystań do dawania sobie w żyłę – bez kontroli i bez wyrzutów sumienia. Belgowie snują się po mieście, biorą dragi, a z drugiej strony historii, po przeciwnych poboczach, snuje się Fae – piękna senegalska prostytutka. Drogi bohaterów krzyżują się w klubie nocnym African Queen, przy kolacji złożonej z nieświeżego burgera - Thierry kupuje ciało Fae, ale tylko po to, żeby się w nim od razu zakochać. Od teraz bogaty Belg i biedna Senegalka mogą razem przemierzać dakarską noc, oddawać się dialogowaniu i naprzemiennym napadom szału i współczucia.   Ciężar tego łażenia i pseudofilozoficznego gadania jest potężny, jakby Mortier ścigał się z Antonionim i Bergmanem, kto sprokuruje lepszy esej na temat ludzkiego wyobcowania. Pompatyczna, mroczna muzyka ilustruje w gruncie rzeczy banalną historię o uczuciu rodzącym się między ludźmi z dwóch odmiennych porządków kulturowych, a przede wszystkim – z przeciwległych kontinuów klasowych. Miłość Fae i Thierry'ego nie wychodzi poza czysto platoniczne budowanie wspólnych planów i długie rozmowy na plaży, w dyskotece, w ciemnych zaułkach. Stawką ma być odkrycie, że mimo oczywistych różnic, podstawowa, ogólnoludzka kondycja białego celebryty i czarnoskórej prostytutki jest w istocie taka sama: oboje dysponują wyłącznie swoimi ciałami. I oboje, żeby przeżyć, muszą te ciała sprzedawać: Thierry – na wyścigach i w mediach, Fae – w brudnych toaletach i hotelowych pokojach. On nie jest więc zwykłym sportowcem, ale maszyną, człowiekiem-rowerem. Ona to nie dziwka, lecz – jak sama o sobie mówi – gazela. Czy można sobie wyobrazić coś jednocześnie bardziej absurdalnego, nieprawdziwego i pretensjonalnego? A jeszcze cała ta filozofia kruchości i wspólnoty zostaje wypowiedziana na ekranie zupełnie otwarcie, bez zachowania choćby pozorów wizualnej subtelności.   ""Anioł"" to w mojej prywatnej hierarchii najgorszy rodzaj kina – pusta i nadęta enuncjacja światopoglądowa autora, który nie potrafi pogodzić się z faktem, że jeden człowiek nigdy nie będzie ekspertem od wszystkiego. Musi więc za wszelką cenę zrobić film ""mocny i głęboki"", wykorzystujący bombastyczne środki wyrazu, ostateczny w warstwie afektywno-symbolicznej i kompletnie bez dystansu – nieświadomy własnej śmieszności, zamykający Afrykę w pułapce przypisów do europejskich błahostek duchowych. Chcąc opowiedzieć o metafizyce miłości – uczuciu istniejącym ponad podziałami i poza materią – reżyser odziera swoje dzieło z najważniejszej zasady każdej metafizyki, czyli z tajemnicy. W jego filmie anielskie pozostaje wyłącznie ciało Fae – neony odbijające się w jej hebanowej skórze, wielkich oczach, srebrnej sukience. Cała reszta to gipsowe aniołki ze straganu, takie po dwa euro sztuka. Tańsza może być już tylko filmowa Afryka. "
Dom (2018),6,"Filmowcy kochają dziką naturę. Czasem pokazują ją jako zaginiony Eden, przestrzeń cudów, harmonii, prostoty i spokoju, do którego człowiek nie ma już wstępu, odgrodzony przez technologię i chaos cywilizacyjny. Często jednak natura staje się najgroźniejszym adwersarzem ludzi, bezwzględnie wykorzystującą naiwność i stępiony przez wygodne życie wśród materialnych dóbr instynkt samozachowawczy. Emre Yeksan, reżyser filmu ""Dom"", postanowił te dwa podejścia połączyć.  Zaczyna się niewinnie. Pierwsze pół godziny jest urzeczywistnieniem marzeń tych wszystkich, których męczy betonowa dżungla z asfaltowymi ścieżkami. Będą oni z zazdrością patrzeć na głównego bohatera. Veysel biega bowiem beztrosko po dzikich ostępach, doskonale odczytuje zachowania zwierząt i znaki pozostawiane przez naturę. Jego relacje z cywilizacją są maksymalnie ograniczone. Choć dla wielu, w tym jego brata, zachowanie Veysela wydaje się być chorym zezwierzęceniem, osiągnął on to, co dla przeciętnego przedstawiciela gatunku homo sapiens jest poza zasięgiem - słyszy zew natury i podąża za nim. Okazuje się jednak, że reżyser zastawił na widzów pułapkę. ""Dom"" nie jest bowiem takim filmem, na jaki wygląda.  Siłą obrazu Yeksana jest sprawność reżysera w łączeniu metafizyki z prozą dnia codziennego. Tworzy to opowieść, która jednocześnie jest bardzo prawdopodobna, jak i całkowicie odrealniona, istniejąca poza czasem, na pograniczu świata jawy i snu. ""Dom"" najbardziej fascynuje i przykuwa uwagę wtedy, kiedy Yeksan pozostaje bierny, zadowalając się jedynie obserwowaniem bohatera. Grany przez Kutaya Sandikçiego Veysel jest na tyle fizycznie ekspresyjny, że filmowi nie przeszkadza brak przez znaczną część dialogów. ""Dom"" ma swój własny, przedziwny rytm, hipnotyzujący, zniewalający, ale podszyty też niepokojem, ponieważ niektóre z działań bohatera wydają się co najmniej dziwaczne.  Kiedy reżyser zaczyna ingerować w opowieść w sposób bardziej bezpośredni, gdy przestaje tylko obserwować, a zaczyna wyjaśniać, ""Dom"" sporo traci. Yeksan trochę wbrew sobie udowadnia, że tajemnica fascynuje tak długo, jak długo tajemnicą pozostaje. Reżyser próbował co prawda temu zaradzić. Wybrał naprawdę pomysłowe rozwiązanie, które wywraca całą historię do góry nogami. Co więcej, nie podaje odpowiedzi w łopatologiczny sposób, lecz stara się utrzymać niejednoznaczność stanowiącą jądro wcześniejszych partii jego dzieła. A jednak nie uchroniło to całości przed trywializacją. Zaś przyjęta w finale stylistyka sprawia, że łatwo jest oskarżyć Yeksana o przekombinowanie. Czasami słowa znaczą mniej niż obrazy, a nie każde pytanie musi mieć odpowiedzieć.  Mimo to ""Dom"" powinien przypaść do gustu tym wszystkim, którzy lubią nieśpieszną narrację i dla których klimat jest ważniejszy od linearnej akcji. "
Kapitan Morten i Królowa Pająków (2018),5,"W polskich kinach nietrudno trafić na animowanego pirata, jakąś produkcję z Chin czy Europy, która udaje hit któregoś z dużych amerykańskich studiów. ""Kapitan Morten i królowa pająków"" to jednak inna ciekawostka: estoński (a w zasadzie estońsko-belgjsko-irlandzko-brytyjski) animowany arthouse dla najmłodszych. Ale chociaż arthouse, to wciąż poważnie zadłużony u kolegów zza wielkiej wody, przede wszystkim u Henry'ego Selicka, autora laikowej ""Koraliny"" czy disnejowskiego ""Jakubka i brzoskwini olbrzymki"". Ot, zrealizowana w technice poklatkowej fantazja o przejściu na drugą stronę lustra, wkroczeniu do króliczej nory czy podążeniu żółtą ceglaną drogą.         uFundTelegaelUmediaNukufilmOy Bufo AbCalonGrid Animation Zamiast Alicji czy Dorotki mamy jednak tytułowego Mortena. To marzący o żegludze 10-latek, którego wyobraźnię podsycają mitomańskie zapędy taty-żeglarza. Czekając na powrót ojca z kolejnego rejsu, Morten konstruuje miniaturowy stateczek i zmaga się z dorosłymi, którzy – jak to z dorosłymi bywa – nie podzielają jego fascynacji przygodą. Zgodnie z prawidłami opowieści przygoda jednak nadchodzi: dom chłopca zalewa woda, a on sam kurczy się do mrówczych rozmiarów, trafia do świata pełnego owadzich sobowtórów i na pokładzie swojego okręciku wyrusza na spotkanie piratów.  Film imponuje techniczną maestrią, jaką zaprzęgnięto do skomponowania bogatej galerii cudacznych postaci. Animacja jest płynna i finezyjna, projekty bohaterów skrzą się od pomysłów, opowieść toczy się wartko. A jednak ""Kapitanowi Mortenowi…"" brak autorskiego piętna, jakie wyróżnia choćby filmy Selicka: jakiegoś finałowego szlifu oraz mistrzowskiej powściągliwości. Tu wiedźma z mechaniczną dłonią, tam dziewczynka uwięziona w motylim kokonie, jeszcze gdzieś duet fajtłapowatych pszczoło-marynarzy – twórcom ewidentnie nie brakuje nośnych, mocnych konceptów. Za dużo tu jednak sprzecznych porządków, nierozwiniętych metafor, niedoprowadzonych do końca fabularnych nitek. Efekt jest – w złym tego słowa znaczeniu – barokowy: za dużo atrakcji na zbyt małej przestrzeni.         uFundTelegaelUmediaNukufilmOy Bufo AbCalonGrid Animation          uFundTelegaelUmediaNukufilmOy Bufo AbCalonGrid Animation          uFundTelegaelUmediaNukufilmOy Bufo AbCalonGrid Animation Traci na tym sama historia. Akcja pędzi na łeb, na szyję, i w tym potoku perypetii gubi się sens. Film podpisała aż trójka reżyserów – może dlatego świat przedstawiony jest tak przeładowany. Co rusz pojawiają się – bez odpowiedniej introdukcji – kolejne postacie oraz kolejne wątki. Nie sposób połapać się, co jest tu naprawdę ważne. Twórcy chcą mówić o relacji między rzeczywistością a światem wyobraźni, napomykają coś o dojrzewaniu (kokon i motyl) i o dziedziczeniu marzeń. Ten ostatni temat brzmi tu zresztą najwyraźniej: nieprzypadkowo na pierwszym planie mamy córkę tresowaną przez matkę do kariery baletowej i syna chcącego iść w ślady ojca-marynarza. Wszystko pięknie, ale chyba ciut zbyt ambiwalentnie. Dla dzieci trochę za dorosły, dla dorosłych trochę za dziecięcy, ""Kapitan Morten…"" niestety nie obiera najlepszego możliwego kursu."
Źle się dzieje w El Royale (2018),6,"Drew Goddard w ciekawy sposób walczy o swoje miejsce w Hollywood. Z jednej strony nie ma najmniejszych problemów z byciem wyrobnikiem i pracowaniem dla wielkich wytwórni (co czasem mu się opłacało, jak np. w ""Marsjaninie"", a czasem nie – jak w przypadku niezrealizowanego filmu ""Sinister Six"", dla którego porzucił serial ""Daredevil""). Z drugiej strony znajduje czas i środki na swoje własne projekty, w których pokazuje się jako twórca bezkompromisowy. Takim obrazem był ""Dom w głębi lasu"". Do jego autorskich projektów dołączył właśnie ""Źle się dzieje w El Royale"".       Chris Hemsworth  Twentieth Century Fox Film Corporation Goddard nie boi się bawić z oczekiwaniami widzów. Tak jak w ""Domu w głębi lasu"", tak i tu wykorzystuje znane kinomanom wątki, ale splata je w zaskakujący sposób, sprzeczny z doświadczeniami większości bywalców multipleksów. ""Źle się dzieje w El Royale"" to dzieło wymykające się łatwym klasyfikacjom, nie schlebiające odbiorcom, wymagające od nich zaakceptowania artystycznej wizji reżysera. Co może być dla wielu osób trudne, zwłaszcza jeśli na seans zdecydowali się pod wpływem zwiastunów i spotów reklamowych. Kampania marketingowa bowiem wprowadza w błąd, akcentując tylko niektóre z aspektów tego skomplikowanego filmowego gobelinu.  Dzieło Goddarda jest tak zwodnicze jak miejsce akcji. Tytułowy Hotel El Royale na pierwszy rzut oka niczym szczególnym się nie wyróżnia. Ot, przydrożne miejsce wypoczynku dla zmęczonych podróżnych. Został on jednak zbudowany dokładnie na granicy Kalifornii i Nevady. Cienka czerwona linia wyznaczająca linię demarkacyjną przebiega przez sam środek przybytku, symbolizując jedno miejsce i dwa różne światy. Jest to potężny obraz, stanowiący istotę całego dzieła Goddarda. Reżyser sięga po manichejski dualizm, czyniąc z niego siłę nadrzędną, determinując każdy poziom widowiska, ukazując jednostkowy byt jako schizofreniczną koegzystencję dwóch odrębnych rzeczywistości.       Cailee Spaeny,  Chris Hemsworth  Twentieth Century Fox Film Corporation Ten dualizm odnajdujemy więc nie tylko w samej konstrukcji świata (hotel położony w dwóch stanach, składający się z części publicznej i części dla voyerów). Według tego samego klucza zbudowane zostały wszystkie postacie. Każdy z bohaterów ma w sobie jednocześnie Jekylla i Hyde'a. Tak jak Laramie (Jon Hamm) – na początku irytujący, wręcz nachalny, ujawnia w końcu swoją delikatną, kochającą i troskliwą naturę, czy Emily (Dakota Johnson) – niby mordująca bez mrugnięcia okiem, ale dla swojej siostry potrafiąca wznieść się na wyżyny poświęcenia.  Dualizm jest również prawem, któremu podporządkowana została sama forma filmu Goddarda, co czyni ze ""Źle się dzieje w El Royale"" dzieło samo w sobie mocno schizoidalne. Brutalne sceny rodem z taniego kina exploitation współistnieją z artystycznym wyrafinowaniem, chociażby niezwykle pomysłowymi mastershotami. Zestaw bohaterów nie różni się za bardzo od tego, co odnaleźć możemy w pulpowych czarnych kryminałach. Goddard uczynił z nich elementy przypowieści zarazem o walce dobra i zła, jak i  o roli kapłaństwa jako źródła pocieszenia oraz zbawienia.       Cynthia Erivo,  Jeff Bridges,  Jon Hamm  Twentieth Century Fox Film Corporation Reżyser bawi się także samymi aktorami, wymagając od nich odgrywania szerokiego spektrum emocji i zachowań. Niektórzy z nich w pełni skorzystali z okazji. Chris Hemsworth raz jeszcze udowodnił, że ma niesłychaną ekranową prezencję. Po ""Źle się dzieje w El Royale"" wiele osób zapewne z chęcią zobaczyłoby go w roli Charlesa Mansona lub Hannibala Lectera. Jeff Bridges po mistrzowsku połączył kruchość i determinację granej przez siebie postaci. A Lewis Pullman nie ugiął się pod ciężarem dość stereotypowej postaci prześladowanej przez wspomnienia dawnych grzechów.  Mimo tych wszystkich atutów ""Źle się dzieje w El Royale"" nie jest dziełem satysfakcjonującym. To jeden z tych przypadków, kiedy wyjściowa koncepcja budzi uznanie, a poszczególne elementy oceniane oddzielnie łatwo uznać za znakomite. Jako całość jest to jednak przerost formy nad treścią. Monumentalna egzystencjalna parabola rozczarowuje, kiedy reżyser dokonuje diagnozy świata bez wyciągania wniosków. Trudno też ekscytować się losami bohaterów, którzy są jedynie elementami fabularnego gobelinu. Rzecz działa na zmysły, pobudza do myślenia, ale emocjonalnie jest zbyt chłodna w swoim wyrachowaniu. To sprawia, że ""Źle się dzieje w El Royale"" jest niczym więcej niż tylko efekciarskim bibelotem."
Kopciuszek. Historia prawdziwa (2018),6,"Za siedmioma górami, za siedmioma lasami wiele się zmieniło. Chociaż Kopciuszek wciąż haruje jak wół, a zła macocha i jej niewyględne córki dokładają wszelkich starań, by uprzykrzyć bohaterce życie, dziewczyna wreszcie bierze sprawy w swoje ręce. Najnowsza wersja klasycznej baśni jest bezpretensjonalną pochwałą emancypacji – intryga dobrej wróżki, wytworny bal oraz zgubiony pantofelek to zaledwie prolog opowieści o silnej babce ratującej faceta w opałach.         Fabularne przetasowanie, które nakazuje Kopciuszkowi zakasać rękawy i zwiedzić pół magicznego świata w imię miłości, pozostaje oczywiście najciekawszym elementem produkcji Lynne Southerland. Reżyserka ""Mulan II"", wspomagana przez ekipę nieopierzonych scenarzystów, nie pracuje tu retorycznym kilofem, a feministyczne przesłanie podaje w sposób wyważony i subtelny – tak, aby trafiło do wiercących się w fotelach dzieciaków i zarazem nie kwestionowało intelektualnego potencjału rodziców. Wie również, jak wycisnąć maksimum komediowej energii z motywu zderzenia płciowych stereotypów. Zarówno Kopciuszek, jak i zamieniony w szczura książę oraz cała plejada drugoplanowych postaci są wdzięcznym tematem żartów oraz całkiem zgrabnie napisanych gagów z genedrowym podtekstem. A kiedy trzeba – wezmą udział w festiwalu slapsticku, zaszaleją w niegłupiej komedii charakterów i generalnie napocą się, by wywołać uśmiech na dziecięcych buziach.         Jak na złość, niewiele dobrego da się powiedzieć o warstwie formalnej filmu. Estetycznie to raczej niższa półka – projekty postaci odbiegają od średniej baśniowej, lokacje świecą pustkami, a rysunek czarodziejskiej rzeczywistości jest mierny koncepcyjnie. Technicznie jest jeszcze gorzej – oczy krwawią od fatalnej animacji, postaci ślizgają się jak łyżwiarze figurowi, teksturom brakuje detali, z kolei wszystkie sceny akcji wypadłyby lepiej w formie pokazu slajdów. Wspomniane niedoróbki wpływają nie tylko na poważniejsze sceny dramatyczne, w których ograniczona ekspresja postaci uniemożliwia przekazanie odpowiednich emocji, ale też na momenty humorystyczne, w których puenty nie zostają odpowiednio wygrane.  Jeśli przymkniecie oko na szkaradną oprawę, nie odejdziecie z pustymi rękoma. Najmłodsi zrozumieją, że miłość nie toleruje lenistwa. A dorośli – że nawet rycerz w lśniącej zbroi musi czasem poprosić o pomoc. I chociaż tym razem Kopciuszek nie włożył swojej najlepszej sukienki, wciąż warto przyjąć zaproszenie na królewski bal."
Serce nie sługa (2018),3,"Zanim wybrałem się do kina na nową produkcję twórców telewizji Polsat, dotarła do mnie mrożąca krew w żyłach przestroga: ""lepiej uważaj, tam jest nieironicznie wykorzystane polskie reggae"". A ponieważ istnieją ludzie, dla których podobna przestroga bywa zachętą, napiszę uczciwie, że to i tak najjaśniejszy punkt filmu Filipa Zylbera – obsadzonego przez sabotażystę, urągającego inteligencji widza i felernego na poziomie samego konceptu.       Roma Gąsiorowska  Robert Pałka         Roma Gąsiorowska,  Paweł Domagała  Robert Pałka         Paweł Domagała  Aleksandra Grochowska Ponieważ w każdej recenzji polskiej komedii romantycznej muszę wałkować nieśmiertelną myśl Aliny Madej o fabule na tyle nieprawdopodobnej, by stała się przedmiotem naszych marzeń, i na tyle prawdopodobnej, by stała się przedmiotem naszej wiary, musicie mi po raz kolejny wybaczyć. ""Serce nie sługa"" jest nie tylko skazaną na porażkę próbą rozbicia gatunkowego kodu, ale też nieprzekonującą kontrą wobec idei komedii romantycznej jako kina rytuału – związanego jednak z pewnymi oczekiwaniami publiczności oraz sztuką ich spełniania. Oto trójmiejski casanova Filip (Paweł Domagała) żyje pod jednym dachem ze swoją samotną przyjaciółką Darią (Roma Gąsiorowska). Podczas gdy on bierze na celownik kolejne dziewczyny, ona wzdycha po cichutku i czeka na księcia z bajki. A jako że oboje marzą o dziecku, zapobiegliwa scenarzystka podrzuca im rozwiązanie w formie kontraktu na wspólne rodzicielstwo. To również moment, w którym film robi potężną, stylistyczną woltę i bez ostrzeżenia zamienia się w dramat. Przy najszczerszych chęciach, nie potrafię zrozumieć dlaczego.       Borys Szyc  Aleksandra Grochowska         Mateusz Damięcki  Robert Pałka         Magdalena Różczka  Robert Pałka Fakt, że nie dostajemy tego, za co płacimy, nie stanowi tutaj problemu – w końcu kino gatunkowe również oddycha transgresją i jest podatne na odkształcenia. Gorzej, że z powodu słabości scenariusza złamanie konwencji sprawia wrażenie marnej popisówki, a nie zabiegu wynikającego z rozwoju fabuły. Postacie są mdłe i nijakie, każdą z nich opisano góra dwiema cechami charakteru, a perypetie bohaterów pozbawione są komediowego impetu – być może dlatego, że dynamika większości scen podporządkowana jest czerstwym, kabaretowym gagom. Do tego rzeczywistość, w której odbywają się miłosne podchody, została wyzuta z jakiejkolwiek wiarygodności: to pastelowy świat, w którym doba trwa 48 godzin, po ulicach przechadzają się celebryci, a wyznacznikiem sukcesu są wolne zawody, ewentualnie praca na Olimpie, czyli w telewizji. Szowinistycznym żarciochem dnia jest tym razem prężąca się przed kamerą pogodynka (Magdalena Różczka), która wysłuchuje połajanek na temat rozmiaru swojej miseczki. Z tej perspektywy nawet śmiała sugestia, że macierzyństwo jest sensem życia każdej kobiety, wydaje się szczytem postępowego myślenia.  Domagała i Gąsiorowska robią co mogą, żeby tchnąć w papierowe postacie nieco życia, niestety obsadzeni zostali po złości. Ani on nie pasuje na faceta, który gości w swoim łóżku całe miasto, ani ona na dziewczynę, która w życiu podpiera ściany. Na drugim planie jest jeszcze gorzej: Szyc i Różczka mają do grania jedynie głupie miny,  a aktorzy formatu Tomasza Sapryka i Piotra Głowackiego biją się o czas ekranowy z Patrycją Kazadi i Ewą Chodakowską. Koniec końców, wszyscy pracują na produkt filmopodobny, który szlachetny gatunek zamienia w marketingowy haczyk, a widza zostawia z bólem serca."
Wieś pływających krów (2017),6,"Wieś na pograniczu polsko-białoruskim. Plenery bardzo malownicze, lekko zapyziałe, pasują zarówno do Wajdowskiej epiki, jak i horrorów Smarzowskiego. Pośrodku zaoranego pola baraszkują sobie Niemcy – coś tam śpiewają, łażą na czworakach, całują ziemię, otwierają czakry. Wariaci, ciuchy mają nieodświętne, zgrzebne, jak nasi chłopi przed wojną. Radzą sobie bez pieniędzy, pracują w polu na warzywach i ziołach, myją się nago na oczach całej wsi. Miejscowi patrzą na nich z politowaniem, ale też z sympatią – taka alternatywa, możliwość zerwania z tym, co utarte i normalne, wydaje się im nęcąca. Dwa odmienne światy przeglądają się w sobie, badają, edukują w różnicach. Bez niechęci czy wrogości, których moglibyśmy się po takiej radykalnej konfrontacji spodziewać.  Tylko że w autentyczność sytuacji wykreowanej przez Katarzynę Trzaskę we ""Wsi pływających krów"" jakoś trudno jest mi uwierzyć. Pośrednio odpowiada za to forma telewizyjnego dokumentu, przez którą przezierają elementy zainscenizowane, nastawione na potwierdzenie wcześniej obranej tezy. Film zaczyna się jak reality show – obserwujemy grupę młodych berlińczyków ze wspólnoty Spirit Center w ich naturalnym, wielkomiejskim środowisku. Zajęcia jogi, rytuały szamańskie czy wykłady o niszczącej sile cywilizacji przeplatają się z wizytami w galeriach sztuki nowoczesnej i w modnych kawiarniach. Ci ludzie to jednocześnie intelektualiści i skrajni naiwniacy o miękkich dłoniach i ufnych spojrzeniach, którzy życie obserwują z perspektywy wygodnych mieszkań i radykalnych teorii. Troje z nich – Ellen, Mario i Jon – decyduje się pójść w praktykę: wyruszają na poszukiwanie miejsca, gdzie wciąż – jak mniemają – żyje się w symbiozie z naturą, w porządku wyznaczanym cyklami przyrody i z ograniczonym dostępem do dóbr cywilizacji. Wybór niespodziewanie pada na podlaską wieś. Za wschodnią granicą pielgrzymów przyjmuje sympatyczny gospodarz Stanisław i od razu wyznacza szereg zadań, które mają skonfrontować idealistyczne wyobrażenia z surowością rolniczego życia. Obnażyć śmieszność zachodniej chłopomanii, ideologii ""powrotu do korzeni"", mody na weganizm i ekologię.  Jest w tym portrecie berlińczyków sporo protekcjonalizmu, ale też – nie da się ukryć – równie wiele prawdy. Poznawanie ""autentyczności"" przebiega etapami – od przerzucania widłami obroku i pędzenia krów, aż po stopniowe zrozumienie, że surowe życie podlaskich chłopów nie jest kwestią wyboru, lecz konieczności. Na początku jest jednak bunt. Kiedy Ellen, obserwując wesołą zabawę przy pieczonej kiełbasie, zaczyna płakać rzewnymi łzami nad losem zabijanych zwierząt i okrucieństwem gospodarzy, automatycznie stajemy po stronie trzeźwego osądu miejscowej społeczności. W ich argumentacji nie ma miejsca na wyrachowanie, bo samowystarczalność małych gospodarstw opiera się na racjonalnym rachunku ekonomicznym – krowa i prosię to nie przyjaciele, ale środki do przeżycia. Z drugiej strony metody gospodarowania berlińczyków, choć radykalne, wydają się równie skuteczne. Grupa nie posługuje się pieniędzmi i świadomie rezygnuje z wolnorynkowego obiegu dóbr, żyjąc w myśl zasady zero waste – z resztek pozostawionych na śmietnikach jest w stanie przygotować pełnoprawny posiłek i skompletować najpotrzebniejsze sprzęty domowe. Podlaskim rolnikom wyraźnie to imponuje, bo sami cierpią na stały niedobór gotówki. Tyle że znowu, taka sytuacja jest możliwa tylko dlatego, że gdzieś z boku istnieje bufor ekonomiczny – w postaci mieszkania w Berlinie, wykształcenia, bogatych rodziców, przywilejów socjalnych. Nie ma nic za darmo – to jedna z wybrzmiewających w filmie chłopskich maksym.  Możliwość alternatywnego życia jest więc według Trzaski pochodną poczucia bezpieczeństwa. To konstatacja tyleż prawdziwa, co dość oczywista. I chociaż reżyserce jest równie daleko do berlińskiego ruchu odnowy duchowo-ekonomicznej, co do podlaskich gospodarzy, w pewnym momencie wyraźnie staje po stronie trzeźwego Podlasia. W przypadku eksperymentu antropologicznego, który powinien opierać się choćby na pozorach obiektywnej obserwacji dwóch skonfrontowanych plemion, to mimo wszystko poważny błąd. Berlińczycy ulegają niepotrzebnej w moim odczuciu egzotyzacji, służąc jako potwierdzenie tezy o żyjącym fanaberiami, sytym Zachodzie. W trwającym nieco ponad godzinę filmie siłą rzeczy nie udało się rozszerzyć kontekstu, wejść głębiej w codzienną egzystencję bohaterów, wykroczyć poza zapośredniczoną przez obecność kamery sytuację wiejskiej pielgrzymki. Eksperyment kończy się po kilku tygodniach (dniach? miesiącach?), a Jon, Mario i Ellen na powrót wyciągają z szuflad twardą walutę, zwitki z eurozasobnością. Jakie jednak jest to ich berlińskie życie naprawdę? Lepsze? Gorsze? Smutne? Pełne porażek? Napewno na filmowym obrazku, bez komentarza, prezentuje się fajnie, nowocześnie. W produkcji telewizyjnej to być może wystarczająca odpowiedź na ludzki głód wiedzy, w antropologii czy etnografii – dopiero początek przygody. A bez mądrej antropologii dokument pozostaje tylko obrazkiem. Ładnym, ciekawym, lecz płaskim."
Dotknij nieba (2018),6,"Jak się okazuje, muzyka nie tylko łagodzi obyczaje. Jest również świetnym narzędziem do stępiania ostrych krawędzi nadmiernie łopatologicznych, propagandowych fabuł. Dowodu na to dostarcza nowy film braci Erwinów, specjalistów od ewangelizujących produkcji kinowych.       J. Michael Finley  KC / LD EntertainmentToy Gun FilmsMission Pictures International Punktem wyjścia dla ""Dotknij nieba"" jest największy współczesny chrześcijański przebój muzyczny, piosenka zespołu MercyMe ""I Can Ony Imagine"". Film odsłania kulisy jej powstania, opowiadając historię jej autora, Barta Millarda. Życie muzyka było burzliwe, pełne wzlotów i upadków. W dzieciństwie był ofiarą przemocy fizycznej ze strony ojca - sfrustrowanego alkoholika, który nie pogodził się z tym, że jego marzenia o karierze sportowej się nie ziściły. W liceum Bart chciał pójść w ślady ojca, co skończyło się kontuzją, która na zawsze wyeliminowała go ze sportu. To wtedy dołączył do kółka dramatycznego, gdzie został odkryty jego talent wokalny. Po ukończeniu szkoły postanowił spróbować swoich sił jako muzyk i w końcu trafił do zespołu MercyMe. Ale sukces nie nadszedł od razu. Zanim narodziła się piosenka, która uczyniła Barta Millarda sławnym, ten musiał się zmierzyć z bolesną przeszłością i, jak sam później wielokrotnie powtarzał, stać się świadkiem działania bożego miłosierdzia.  Dla twórców ""Dotknij nieba"" chrześcijańskie przesłanie miłości, przebaczenia i odkupienia stanowi istotę filmu, dlatego też nie bawią się w subtelności. Sceny dramatycznych konfrontacji, czy to z ojcem, czy to z dziewczyną lub z muzycznymi producentami, mają w sobie tyle samo finezji, co próba borowania zęba przy użyciu młota pneumatycznego. Erwinowie  urządzają emocjonalną kanonadę bez taryfy ulgowej. Jest głośno, widowiskowo i przeraźliwie topornie. Do tego wszystkiego scenariusz pełen jest scen tak schematycznych, że trudno uwierzyć, iż fabuła inspirowana została prawdziwą historią.       Dennis Quaid,  J. Michael Finley  KC / LD EntertainmentToy Gun FilmsMission Pictures International Ale gdy wydaje się, że nic nie jest w stanie zbawić tej topornej produkcji, pojawia się muzyka. I nagle całość zaczyna prezentować się zupełnie inaczej. Piosenki, umieszczone w strategicznych momentach filmu, sprawiają, że ""Dotknij nieba"" przestaje być ciężkim i nieskładnym kazaniem. Znajduje się miejsce na oddech, emocje, wzruszenia. To, co na poziomie dialogów, a nawet gry aktorskiej funkcjonuje ledwie poprawnie, nagle zaczyna wciągać, wzbudzać żywe reakcje.  Kluczem do sukcesu okazał się J. Michael Finley. ""Dotknij nieba"" jest jego ekranowym debiutem. Erwinowie wypatrzyli go na Broadwayu, gdzie też dopiero stawia pierwsze kroki. Ma jednak głos, z którym dostałby się do każdego chóru anielskiego. Gdy tylko Finley zaczyna w filmie śpiewać, można naprawdę zapomnieć o bożym świecie. Okazał się absolutną gwiazdą, a jego wokalny talent twórcy ""Dotknij nieba"" wykorzystują bezwstydnie. Jednak się opłaciło, bo dzięki temu film stał się dziełem, z którego czerpać przyjemność będą wszyscy, niezależnie od przekonań i wierzeń."
Venom (2018),3,"Venom to bohater dość schizofreniczny, nie tylko dlatego, że permanentnie mówi o sobie w liczbie mnogiej. Niby wrażliwy i czuły, ale obdarzony mięśniami Arnolda i zębami Obcego. Niby dziki i krwiożerczy, ale regularnie lamentujący nad cierpieniem niewinnych. Niby mroczny i poważny, ale w sposób, który przemawia głównie do 9-letnich chłopców. Kiedy widzieliśmy go ostatnio, był rzekomo głównym czarnym charakterem w ""Spider-Manie 3"" Sama Raimiego. W rzeczywistości stanowił jednak niezbyt trafiony dodatek do i tak niezbyt udanej całości. Nie ma się co dziwić, że widowisko o solowych przygodach kosmicznego symbiota również pozostaje tworem cokolwiek schizofrenicznym i wewnętrznie skonfliktowanym. Bo na ekranowych kłótniach Eddiego Brocka z Venomem sprawa się nie kończy: kino kłóci się tu z komiksem, reżyser z gatunkowymi normami, scenarzyści z samymi sobą, a gwiazda filmu – z całym filmem. Symbiozy nie stwierdzono.       Tom Hardy  CTMG, Inc. Na pierwszy rzut oka ""Venom"" wygląda jak współczesne ""jakościowe"" kino komiksowe. Obsada to pierwsza liga z Tomem Hardym na czele. Stojący za kamerą Ruben Fleischer ma na koncie geekowski ""Zombieland"", a w wywiadach deklarował szacunek dla pierwowzoru, podpierając się tytułami komiksów o Venomie. W obowiązkowym epizodziku pojawia się Stan Lee, a na końcu mamy nawet scenę po napisach. Pozornie wszystko gra, mimo to ""Venom"" sprawia wrażenie, jakby przybył do nas z przeszłości. Z czasów, gdy nikt nie myślał o żadnych kinowych uniwersach, zeszytowy pierwowzór traktowano protekcjonalnie bądź pretekstowo, a na ekranie starano się jakoś zatuszować obciachowość komiksowego rodowodu. O ironio, efekty takiego podejścia zazwyczaj dawało się oglądać dopiero, kiedy już pogodziliśmy się z faktem, że film będzie dużo bardziej obciachowym niż mogłyby być owe komiksy.  Żeby jednak nie było: ""Venom"" miał pod górkę, zanim jeszcze padł pierwszy klaps na planie i zanim napisano pierwsze zdanie scenariusza. Wszystko oczywiście przez biznesowe spory o to, które studio może posługiwać się którym znakiem towarowym. Efekt jest taki, że w filmie o symbiocie brakuje najbardziej symbiotycznej spośród jego relacji – tej ze Spider-Manem. A po odchudzeniu Eddiego Brocka (Hardy) o napiętą więź z Człowiekiem-Pająkiem zostaje nam niewiele. Oto szlachetny dziennikarz zadziera z potężną korporacją, która po trupach prowadzi badania nad pozaziemską formą życia, tajemniczą symbiotyczną mazią. Oczywiście kosmiczny pasożyt odnajdzie w Eddiem wdzięcznego żywiciela, po drodze będzie trochę turbulencji, ale w końcu panowie zajmą się wspólnie szczerzeniem zębisk, mlaskaniem jęzorem i wyglądaniem cool. Na plakat wystarczy, na film już nie.       Tom Hardy,  Michelle Williams  CTMG, Inc. Zabawne: Fleischer zadbał o to, by poprawić wymowę słowa ""symbiot"" (w zwiastunie Jenny Slate mówiła jeszcze ""sym-BAJ-ot""), ale nie zdecydował się, jaki film chciałby nakręcić. Wyszło mu więc coś równie bezkształtnego co pozbawiony nosiciela Venom. Mniejsza o to, że widowisko wpada w pułapkę ""genezy bohatera"" i rozpada się na trzy części; ""Iron Man"" czy ""Batman – Początek"" pokazały, że da się z tym żyć. Gorzej, że tonacja filmu niezdrowo oscyluje między dramatem ostatniego sprawiedliwego reportera a slapstickową komedią o facecie gadającym do siebie. Hardy  zachowuje się, jakby miał nadzieję, że mamrocząc i gestykulując jakoś przez to wszystko przebrnie. Michelle Williams jest tak drętwa, że niechcący uprzedza pierwsze zwiastuny kryzysu w związku Eddiego i jego ukochanej Anne. Riz Ahmed jako technokrata bez skrupułów robi wszystko, co może, by nadać odrobinę charakteru swojemu czarnemu charakterowi – na próżno. Ani przemowa o tym, że ludzie to pasożyty, ani anegdota o Abrahamie i Izaaku, ani kompleks boga nie zatrą wrażenia, że gra on etatową blockbusterową makietę. To nie postać, ale element scenografii. A kiedy pojawia się wreszcie godny Venoma przeciwnik, nawet on okazuje się po prostu mdłą kopią naszego (anty)bohatera. Sceny akcji? Tak, są tu takie. Trudno o nich coś więcej powiedzieć.     Szkoda, bo był tu potencjał na intrygujący, iście Cronenbergowski body- i psycho-horror. Niestety, ""Venomowi"" brakuje poczucia grozy, jakie niesie bliskie spotkanie trzeciego stopnia. Dla Fleischera symbiot jest po prostu gadającą mazią, na dodatek obdarzoną całkiem ""ludzkim"" charakterem. W komiksach pasożyt był niemy, komunikował się ze swoim nosicielem bez słów, pozostawiał mu rolę egzegety i trybuna. To niedopowiedzenie intrygowało i fascynowało. Filmowy Venom przemawia zaś wprost, łopatą, komicznie tubalnym głosem. Jakimś cudem komiksy o tym, że czarny Spider-Man z zębami bije po głowie dobrego, niebiesko-czerwonego Spider-Mana, miały w sobie więcej subtelności niż pierwszoligowy hollywoodzki blockbuster.       Tom Hardy,  Riz Ahmed  CTMG, Inc. Nic zatem dziwnego, że niektórzy bronią tego filmu jako komedii (mniejsza o to, czy faktycznie zamierzonej). Kiedy pierwsze 40 minut jest nudne, drugie 40 minut jest śmieszne, a ostatnie 40 minut po prostu głupie, wybór wydaje się prosty: trzeba postawić na humor. A co, jeśli powiem, że ów humor nijak się ma do śmiertelnie rutynowej reszty filmu? Zaraz ktoś przytoczy słowa Hardy'ego, że z filmu wycięto jego ulubione sceny. Zaraz znajdzie się petycja, by przywrócić światu te zaginione perły kinematografii (podobne petycje to przecież normalka dla fanów kina komiksowego). A co jeśli powiem, że sceny, w których skołowany Eddie dialoguje z głosem w swojej głowie, faktycznie mają pewien urok? Tylko ostrzegam: będę musiał dodać, że to urok obserwowania prawdziwej filmowej katastrofy."
Hard Paint (2018),7,"""Hard Paint"" to film, który Pasolini mógłby zrealizować wspólnie z Fassbinderem. Trochę neorealizm, trochę kreacjonizm – surowe, wręcz naturalistyczne podejście do rzeczywistości zostaje zestawione z pulsującym w neonowych barwach teledyskowym szaleństwem. Hybrydyczna forma filmu bezbłędnie oddaje pękniętą osobowość głównej postaci. Postaci próbującej ustalić własną tożsamość w świecie, który zmusza do bycia równocześnie katem i ofiarą.        Shico Menegat  Avante FilmesBesouro Filmes  Choć brazylijska miejscowość Porto Alegre nosi w nazwie element wesołości, daleko jej do bezpieczniej przystani, o czym z przykrością przekonał się młody Pedro. Stale nękany przez rówieśników za swoją inność pewnego dnia nie wytrzymuje i odpowiada pięknym za nadobne na zadawane mu zewsząd ataki. Społecznie wzgardzony bohater tworzy w sieci swój nowy, ponętny awatar. Jako ""Neon Boy"" to on wyznacza wygodne dla siebie granice: fluorescencyjna farba na nagim ciele tańczącego Pedra stanowi nie tylko jego znak firmowy, ale również rodzaj  zbroi. ""Dirty dancing"" przed followersami umacnia go w roli queerowego herosa. Przymus mediacji w kontakcie z otoczeniem i ucieczka od relacji bezpośrednich na dłuższą metę okażą się dla bohatera zwodnicze. Przypadkowa znajomość z Leo otworzy Pedra nie tylko na nowe doświadczenia, ale rozbudzi w nim również głęboko skrywane potrzeby.  ""Hard Paint"" zbudowany jest na kontrastach i to właśnie z nich czerpie swoją siłę. Gdy Pedro ukradkiem wychodzi ze swojego mieszkania, podążamy stale za jego plecami. Kamera dokumentuje monotonną ""codzienność przedmieść"" w sposób surowy, nieprzetworzony. Nie ma nic pociągającego w tym, co bohatera wówczas doświadcza. Erotyczne spektakle Pedra, szczególnie wtedy gdy dołączy do nich Leo, należą do najatrakcyjniejszych fragmentów filmu. Za sprawą użytych rekwizytów, montażu i zniewalającej ścieżki dźwiękowej ekran mieni się zmysłowością. Sceny intymnych zbliżeń między chłopcami – zarówno przed kamerką internetową, jak i poza nią – zostały nakręcone z namiętnością porównywalną do ""Życia Adeli"" Abdellatifa Kechiche’a. Są bez wątpienia odważne, ale też w swojej wiarygodności rozbrajająco subtelne.       Bruno Fernandes,  Shico Menegat  Avante FilmesBesouro Filmes Choć w ramach wydarzeń fabularnych poznajemy Pedra głównie w roli prężącego się na ekranie monitora performera, historia zarysowana przez brazylijskich twórców dotyka problemów społecznych. Bohater dopuścił się przemocy, której nie żałuje – skrzywdził swojego oprawcę, pozbawiając go oka. Podwójny status ofiary-kata czyni z Pedra postać niejednoznaczną i równocześnie fascynującą. Twórcy jednak postanowili odsunąć wątek sądowniczy i analizę tej ""mrocznej"" strony bohatera na dalszy plan. Film pozbawiony jest też retrospekcji, które w naturalny sposób usprawiedliwiałyby ten brutalny czyn chłopca. To po stronie widowni spoczywa obowiązek osądu. Można jednak odnieść wrażenie, że sympatyzowanie z Pedrem nie przychodzi z trudem, wręcz przeciwnie.         Avante FilmesBesouro Filmes Kino – zarówno w mainstreamowym, jak i arthousowym wydaniu – wielokrotnie już poruszało kwestię ""samotności w sieci"", kipiącej przemocą homofobii czy potrzeby emancypacji seksualnej. Na planie tematycznym dzieło Filipe Matzembachera i Marcia Reolona nie wprowadza znaczącego novum. Droga bohatera przybiera formę ""opowieści rozwojowej"" – poszczególne rozdziały zostały zatytułowane imionami postaci, które muszą opuścić Pedra, aby ten mógł ostatecznie dojrzeć i przestać się bać. Nie bez przyczyny ""Hard Paint"" budzi chwilami skojarzenia z oscarowym ""Moonlight"". Choć Pedro otwarcie obnosi się ze swoją orientacją w świecie wirtualnym, niekoniecznie czyni to ze swadą w przestrzeni realnej. Chłopak stopniowo uczy się ""spoglądać na siebie"" bez nakładania sztucznych filtrów. Sukces brazylijskich twórców polega na oddaniu klimatu zagubienia i melancholii głównego bohatera, z którym nie sposób się nie identyfikować niezależnie od płci czy też orientacji seksualnej."
Nina (2018),6,"Już na początku swojego pełnometrażowego debiutu Olga Chajdas jasno określa jego problematykę. Rozterki Niny (Julia Kijowska), symbolicznie rozpięte między Gustave'em Flaubertem i Jeanem-Lukiem Godardem a Katarzyną Kozyrą i Natalią Bażowską, mogą wydawać się sprzeczne – na pierwszy rzut oka trudno bowiem pożenić XIX-wieczną powieść realistyczną i la Novelle Vague z wideo-artem, w którym nadzy mężczyźni paradują z doczepionymi waginami, czy instalacją reprezentującą kobiece łono. Wszystko jednak łączy się w spójną historię (lub raczej herstorię). Tytułowa bohaterka, trzydziestoparoletnia nauczycielka francuskiego, nie może narzekać na swój los. Pochodzi z dobrze sytuowanej rodziny, ma ładne mieszkanie; namiętność w małżeństwie z Wojtkiem (Andrzej Konopka) wprawdzie powoli przygasa, ale żyje im się dobrze. Do pełni szczęścia Ninie brakuje tylko dziecka. Uprzywilejowana pozycja pozwala jej szukać rozwiązań, które znajdują się poza zasięgiem przeciętnej mieszkanki Warszawy. Niestety, znalezienie idealnej kandydatki na surogatkę nie jest łatwym zadaniem.       Eliza Rycembel,  Julia Kijowska  Robert Pałka         Andrzej Konopka,  Julia Kijowska  Robert Pałka         Andrzej Konopka  Robert Pałka Kiedy więc w życiu bohaterki pojawia się Magda (Eliza Rycembel), nic nie zapowiada rewolucji. Ba, wszystko wskazuje na to, że obie kobiety będą chciały pożegnać się ze sobą tak szybko, jak to tylko możliwe. Magda uważa Ninę za wyniosłą i pretensjonalną paniusię, zaś Nina widzi w Magdzie jedynie środek do osiągnięcia celu – ciało do wynajęcia na dziewięć miesięcy i śliczną buzię, której rysy ma nadzieję odnaleźć w twarzy potomka. Ale jak mówi stare porzekadło, kto się czubi, ten się lubi. Im więcej czasu Nina spędza w towarzystwie dziewczyny, próbując przekonać ją do swojego planu, tym trudniej sprowadzać jej ją do czysto fizycznego wymiaru. Niechęć stopniowo przeradza się w koleżeństwo i szacunek, a stąd do zakochania jeden krok. Szybko okazuje się, że fascynacja jest obustronna. I choć wydaje się, że to uczucie nie ma szans na spełnienie, tytułowa bohaterka decyduje się przekroczyć społecznie przyjęte normy. Taki rozwój wydarzeń na pewno wywoła oburzenie wśród widzów zorientowanych na prawo, ale jeśli zastanowić się nad samą fabułą, to nie ma w niej nic odkrywczego. Ot, kolejny melodramat o rozpadzie związku i budowaniu szczęścia od nowa, tyle że odwracający kulturowe role przypisane do poszczególnych bohaterów ze względu na ich płeć.       Eliza Rycembel,  Julia Kijowska  Robert Pałka Transgresja jest zresztą widoczna już na poziomie fizyczności aktorek kreujących role Niny i Magdy. Androgyniczna uroda Julii Kijowskiej przywodzi na myśl ikonę ruchu LGBTQ – Davida Bowiego z czasów ""Low"" czy kultowego ""Aladdin Sane"". Choć bohaterka wydaje się krucha i bezradna w obliczu swojego dramatu, w rzeczywistości to właśnie ona nosi spodnie w związku z Wojtkiem. Z kolei obdarzona urodą supermodelki Eliza Rycembel jest chłopczycą, która gra w nogę i odlewa się na ulicy, a kolejne kochanki dosłownie mijają się w drzwiach jej sypialni. W ten oto sposób klisza famme fatale i niepoprawnego uwodziciela zmieniającego się pod wpływem prawdziwej miłości została przetworzona na potrzeby opowieści o mniejszości. Znane? No pewnie! Ale doskonale obrazuje hasło ""miłość nie wyklucza"". Jak w jednej ze scen stwierdza Nina, płeć drugiej osoby nie powinna być czynnikiem decydującym o wspólnej przyszłości. Nie zakochujmy się w ideach. Zakochujmy się w osobach."
Kuso (2017),8,"Chociaż Flying Lotus nie miał jeszcze okazji pochwalić się swoim dzieckiem poza obiegiem festiwalowym oraz własną piwnicą, ""Kuso"" cieszy się (nie)sławą jednego z najbardziej obrzydliwych filmów w dziejach kina. A ja się z tą opinią zgadzam, bo wiele na ekranie widziałem, ale na pewno nie faceta posuwającego zaropiały i opowiadający sprośne żarty wrzód na szyi swojej dziewczyny.   Tematyka z grubsza cielesna, analno-fekalna, kurs na południe: koprofagia, nekrofilia, monstrualny karaluch wyłaniający się z odbytu, sperma rozsmarowywana na zawrzodzonej twarzy, szaszłyk z prącia. Wszystko w zaskakująco klarownej jak na taką jazdę formule filmu nowelowego; sklejone z czterech anegdot o oszpeconych ludziach, którzy próbują ułożyć sobie życie w świecie po zagładzie, wywołanej tajemniczym trzęsieniem ziemi. Raz będzie to karmiony zarobaczoną zupą i obsypany bąblami chłopiec, który próbuje wyrwać się ze szponów apodyktycznej matki. Kiedy indziej aspirująca raperka, prowadząca dyskusję z łypiącą z muszli klozetowej głową gwałciciela-pedofila. To znów jedząca beton Azjatka, która rusza na ratunek dziecku do samego piekła i kończy jako zrośnięte organami z innym podróżnikiem gigantyczne jelito. Są jeszcze szczęśliwie zakochani, czyli ona, on i ten trzeci – klnący na czym świat stoi i domagający się fellatio wrzód. Także no.   Psychodeliczne interludia zamieniają poszczególne wątki w obdarzone własną dramaturgią miniatury, jednak trudno – przynajmniej za pierwszym razem – dostrzec w tej papce jakiekolwiek ciało stałe. Podczas narkotycznego tripu słyszymy hasła-klucze, widzimy obrazy ludzi zmagających się z własną seksualnością, głupiejących do granicy absurdu mediów i biedaków odzieranych z podmiotowości, co musi przecież złożyć się na jakiś rodzaj manifestu. Ale myślę, że nikogo nie obchodzi tu ani krytyka ""cywilizacji śmierci"", ani efektowna metafora informacyjnego szumu, który nas otacza – moim zdaniem ""Kuso"" jest po prostu niezłym odpałem, relacją z podświadomości faceta jednocześnie zmęczonego i rozbawionego absolutnie wszystkim. Nie wiem też, czy da się ten film komukolwiek opowiedzieć, a tym bardziej polecić, bo zbyt wiele zależy od odporności na samą konwencję – jeśli nie wkręcicie się, widząc aborcję ilustrowaną ścieżką dźwiękową z ""Mortal Kombat"", nie wkręcicie się wcale.  Ja się wkręciłem. Flying Lotus, w cywilu Steven Ellison, raper, didżej, filmowiec i alpinista, zebrał ekipę ludzi zdolnych i rozmiłowanych w szeroko pojętej transgresji – od legendy psychodelicznego funku, George'a Clintona, po komika-surrealistę Hannibala Buressa. Wyciąg z ich wrażliwości robi piorunujące wrażenie. To z jednej strony popis erudycji, awangardowa zabawa z inspiracjami sięgającymi filmowego ekspresjonizmu, a z drugiej – wypad pod kopułę gromu, w głąb umysłu zatwardziałego użytkownika 9gaga, tumblra i bóg wie czego jeszcze. Kolażowe animacje rodem z filmów Monty Pythona idą ramię w ramię z cronenbergowskim body horrorem, baśń w stylu braci Grimm flirtuje z ""Różowymi flamingami"" Johna Watersa, a poetyka wideoklipu wchłania bohaterów surowego dramatu społecznego. Na ścieżce dźwiękowej też niezły Meksyk, gdyż FlyLo zaprosił do współpracy Akirę Yamaokę, świetnego japońskiego kompozytora, autora muzyki do kultowego cyklu gier ""Silent Hill"", a także Aphex Twin, którego przedstawiać nikomu nie trzeba – a przynajmniej nie fanom elektronicznego gradobicia i zdeformowanych płodów o twarzach starców. Ośmiobitowe sample, melodyjki ze stocku, dżingle z gier wideo, ambientowe modlitwy – mówiąc krótko, rozgrzana lutownica w lewym uchu, wiertarka udarowa w prawym.   Ktoś mógłby zadać głupie pytanie, po co to wszystko. I za odpowiedź musiałyby posłużyć kadry z programów telewizji śniadaniowych, hollywoodzkich produkcji o superbohaterach oraz artystycznych eposów o rolniku i jego kozie; słowem: ze wszystkiego, czym ""Kuso"" nie jest i czemu przeciwstawia się tak radykalną formą. Kiedy już z głową wielkości księżyca i flakami zawiązanymi na supeł dotrwacie do napisów końcowych, nie będziecie zapewne bogatszymi ludźmi. Nie będziecie wiedzieć też więcej o Ameryce, o dyskryminacji i o wszystkich wątkach, które gdzieś tam sobie w tym szambie płyną. Ale na pewno będzie dla Was jasne, że kino powstało po to, by spełniać nasze zachcianki – nawet jeśli z niektórych z nich nie zdajemy sobie sprawy.  "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Korpo (2017),5,"Gdy na liście płac filmu znajdujesz reżysera ""Drogi bez powrotu 2"", ""Rycerzy (nie) na niby"" oraz ""Everly"", wiesz, że nie zobaczysz ody na cześć pacyfizmu i pochwały miłości bliźniego.  ""Korpo"" łączy bezwstydne kino eksploatacji z satyrą na absurdy amerykańskiego prawa, świat szklanych korporacyjnych pałaców oraz pracujących w nich niewolników w markowych garniturach. To ""Noc oczyszczenia"" zmiksowana z ""High-Rise"" i ""Podziemnym kręgiem"" - utwór krwawy, absurdalny i rozmyślnie w złym guście, a jednak nie do końca spełniony. Zupełnie, jakby twórcom zabrakło wyobraźni, wariactwa albo pieniędzy (a może wszystkiego naraz), by nakręcić dzieło, które miałoby szansę stać się nowym klasykiem spod znaku ""nocnego szaleństwa"".       Steven Yeun  Circle of Confusion   Akcja filmu rozgrywa się w niedalekiej przyszłości. W Stanach Zjednoczonych wybuchają kolejne ogniska wirusa, który wyzwala w ludziach najdziksze instynkty oraz głęboko schowane do tej pory pragnienia. Znienawidzeni szefowie giną w męczarniach z rąk podwładnych. Znajomi z pracy uprawiają przy wszystkich seks na środku open space'u. Pozorni miłośnicy porządku i harmonii zamieniają się w chodzące tornada. Główny bohater Derek (znany z ""The Walking Dead"" Steven Yeun) był do tej pory oddanym pracownikiem firmy prawniczej, pnącym się mozolnie po kolejnych szczebelkach kariery. Teraz na skutek machinacji niecnej przełożonej stracił posadę, której zdobycie kosztowało go setki nieprzespanych nocy. Kiedy więc w siedzibie przedsiębiorstwa dochodzi do ataku choroby, a władze zarządzają natychmiastową kwarantannę, mężczyzna postanawia wykorzystać okazję, by rozmówić się z szefostwem. Zanim jednak dotrze na najwyższe piętro budynku, z pomocą pięści i młotka będzie musiał przebić się przez ścianę  pogrążonych w amoku białych kołnierzyków.       Samara Weaving,  Steven Yeun  Circle of Confusion   Tytułowe ""Korpo"" to siedlisko pozbawionych moralności i współczucia drapieżników gotowych na wszystko, by postawić na swoim. Wypielęgnowane ciała, promienne uśmiechy oraz eleganckie ciuchy stanowią kamuflaż, pod którym skrywane są brutalne, atawistyczne odruchy. Nihil novi - utworów o podobnej tematyce powstały przecież na pęczki. W czarnej komedii Joe Lyncha nie znajdziecie niczego, czego wcześniej nie widzielibyście w ""American Psycho"", ""Wilku z Wall Street"" czy nawet klasycznym ""Zły śpi spokojnie"" Akiry Kurosawy. Wbijanie stępionych szpilek w ogony korposzczurów to na szczęście tylko połowa filmu. Drugie pół to radosna B-klasowa jatka, w której  bohater do spółki seksowną blondynką (Samara Weaving) urządza brutalne cięcia etatów przy pomocy zestawu narzędzi budowlanych.       Caroline Chikezie  Circle of Confusion  Erupcje przemocy prezentują się przyzwoicie: spece od efektów nie żałują sztucznej krwi, makabra przyprawiona jest humorem, a w tle prócz syntezatorów rodem z lat 80. przygrywa m.in. zespół Faith No More. Po seansie pozostaje jednak uczucie niedosytu. Brakuje tu elementu zaskoczenia, czegoś, co urozmaiciłoby mechaniczną narrację rodem z gier wideo. Jak powiedzieliby główni bohaterowie: fakapu nie ma, ale target zapomni o filmie ASAP. FYI. "
Boso po ściernisku (2017),7,"W najnowszym filmie Jan Svěrák spogląda w daleką, wojenną przeszłość i sięga wspomnieniami – zarówno własnymi, jak i filmowymi – do dzieciństwa. Nie czyni tego bynajmniej sam, partneruje mu w tym stały współpracownik, wszechstronny aktor i scenarzysta Zděnek Svěrák. ""Boso po ściernisku"" to kolejny film znanego, oscarowego duetu syn i ojciec, a także rodzaj prequelu ""Szkoły podstawowej"" (1991), stanowiącej pełnometrażowy debiut Svěráka Juniora.       Tereza Voříšková  Phoenix FilmBiograf Jan Sverak         Lojzík Gréc  Phoenix FilmBiograf Jan Sverak         Oldřich Kaiser  Phoenix FilmBiograf Jan Sverak Protektorat Czech i Moraw, II wojna światowa. Mały Eda Souček, wraz z rodzicami, zmuszony jest opuścić praskie blokowiska. Miejska rzeczywistość ulega mglistemu zatarciu, a wiejska familia żyje – dosłownie i w przenośni – ""w kupie"". Główny bohater zaczyna z coraz większa śmiałością odnajdywać się w nowym otoczeniu między krowami i żołnierzami. Stałymi elementami krajobrazu stają się na przemian przemoc i życzliwość. Uniwersum dzieci rządzi się własnymi prawami i pomalutku uniezależnia się od problematycznego świata rodziców skrywających różnego rodzaju animozje i tajemnice. W przypadku Edy odkrywanie uroków sielskiej prowincji idzie w parze z odkrywaniem odwagi w sobie samym. Okres dorastania to dla niego czas skradzionych wspomnień, które ""na dobre i na złe"" naznaczą jego przyszłość.  ""Boso po ściernisku"" nie jest filmem rozliczeniowym. Choć II wojna światowa naznacza w dużym stopniu doświadczenie i codzienność przedstawionych na ekranie postaci, najnowsze dzieło twórcy ""Koli"" to przede wszystkim opowieść o pamięci. Mozaikowa całość została sprawnie podzielona przez reżysera na epizody odnoszące się – w bezpośredni bądź też w bardziej nieoczywisty sposób – do poszczególnych członków rodziny Součków (dziadków, rodziców i ""groźnego"" wuja-partyzanta Wilka). Życiorys każdej z postaci uległ przefiltrowaniu przez dziecięcą wrażliwość i składającą się na nią subtelną ironię, naiwność i dobroduszność. Najnowszym film Svěráka obfituje również w elementy stanowiące specjalność artystów z kraju Bohumila Hrabala: odnajdywanie cudowności w niekiedy wrogiej i ""nieznośnie zwyczajnej"" rzeczywistości, przekształcanie pozornych banałów w niezapomniane, poetyckie zdarzenia. Choć ""dziecięca perspektywa"" pozwala umotywować wszelką ""powszedniość niepowszednią"", warto zauważyć, że owa ucieczka od ""żelaznego realizmu"" w stronę surrealizmu to cecha wspólna całej filmografii Jana Svěráka. Przedstawiony na ekranie ""mikroświat"" urzeka wyidealizowaną prostotą wyglądów i zachowań, a także – programowym wręcz – brakiem wzniosłości.        Lojzík Gréc  Phoenix FilmBiograf Jan Sverak Czy ""Boso po ściernisku"" stanowi przykład, jakże uwielbianych przez polską publiczność, czeskich (tragi)komedii? W dużej mierze tak. Najnowsze dzieło twórcy ""Butelek zwrotnych"" charakteryzuje się słodko-gorzkim posmakiem, a także zabawą z różnymi konwencjami. Svěrák nie stroni od sentymentalizmu, nostalgii czy powagi, jednakże czyni to w odpowiednich proporcjach. Dorośli bohaterowie bywają ""mało bohaterscy"" i śmieszni, dzieci zaś zadają ważne pytanie dotyczące własnej tożsamości i odwagi rodzącej się na styku dwóch różnych porządków dziejowych. Wspomnienia Eda wieńczy przecież euforyczne przywitanie ""nowego"" i – jak pokaże zarówno wielka historia, jak i filmowa kontynuacja losów rodziny Součków – równie problematycznego dla bohaterów czasu. Czasu, który w kontekście poszukiwań czeskiego humoru nigdy nie bywa stracony. Ale też czasu, który odznaczy się symboliczną przemocą, manipulacją i wzniesieniem na ołtarze ""nowych"", socrealistycznych ideałów. "
Mam przyjaciół w niebie (2016),5,"""Tacy jak ty nigdy się nie zmieniają"", słyszy w którymś momencie główny bohater i po tym możemy poznać, że oglądamy film, którego główny bohater się zmienia. ""Mam przyjaciół w niebie"" to bowiem opowieść o nawróceniu grzesznika, o lekkoduchu, który dostaje lekcję pokory oraz empatii. I choć tytuł straszy religijną pompą, a w finale kamera unosi się znacząco ku niebu (w zupełnie innej intencji niż dzieje się to u Smarzowskiego), komedia Fabrizio Marii Cortesego nie jest jakimś ciężkostrawnym fabularyzowanym katechizmem. To kino ""telewizyjne"", kino wesołej, konotującej ""włoskość"" muzyki oraz nijakich bladopastelowych kolorów. Sympatycznie bezpieczne i sympatycznie nudne.          Rai Cinema  Bezpłciowość filmu zapowiada już nazwisko bohatera: przy odrobinie dobrej woli ""Castriota"" może przecież skojarzyć się komuś z ""wykastrowanym"". Znaczące jest również jego imię, Felice, po włosku: ""szczęśliwy"". Zaiste, księgowy Felice Castriota (Fabrizio Ferracane) jest ""szczęśliwym kastratem"" – jego beztroska graniczy z głupotą, jego zadufanie nijak nie przystaje do słabiutkiego charakteru. Przyłapany na praniu brudnych pieniędzy dla mafii zostaje zmuszony do zeznawania w sądzie i czeka go rok prac społecznych w ośrodku dla osób z fizycznymi i psychicznymi niepełnosprawnościami. Początkowo Felice jest nastawiony do pacjentów antypatycznie: unika kontaktu z nimi, irytuje go ich obecność, a oni, wyczuwając niechęć, również zachowują dystans. Jako że Cortese snuje opowieść o drugiej szansie – a w zasadzie o ciągu ""drugich szans"" – z czasem bohater otworzy jednak swe serce na bliźnich i nauczy się, jak być lepszym człowiekiem.  ""Mam przyjaciół w niebie"" jest więc filmem o przepracowaniu toksycznej męskości. Obok flirciarza i maminsynka Felice mamy jeszcze młodego Lorenzo (Gabriele Dentoni), syna pracującej w ośrodku psycholożki Giulii (Valentina Cervi). On również wpada w złe towarzystwo, wykorzystuje swoją matkę i wypina się na świat; on również odkryje, że można inaczej. A wszystko dzięki dobrodziejstwu… teatroterapii. Ratunkiem dla Felice – oprócz romansu z Giulią – będzie przecież znajomość z marzącym o karierze aktorskiej niepełnosprawnym Antonio (Antonio Folletto). Wspólnie postanowią wystawić w ośrodku Szekspirowskiego ""Ryszarda III"" i odkryją dobroczynną, leczniczą moc teatru. W sumie nietypowe: film w domyśle ""religijny"" oddaje pałeczkę zbawienia sztuce.         Rai Cinema          Rai Cinema          Rai Cinema Gorzej, że opowiedziane jest to trochę po łebkach. Przemiana Felice następuje w zasadzie jak za dotknięciem magicznej różdżki – i to mniej więcej w połowie filmu. Równolegle toczy się wątek szykujących zemstę na bohaterze gangsterów, ale reżyser zdaje się zapominać o nich na długie połacie filmu. Cała ""mafijna"" intryga rozwiązuje się zresztą jakby od niechcenia, na zasadzie deus ex machina (może to jest ten dotychczas niezbyt obecny w filmie Bóg). Wątpliwość może też budzić cokolwiek instrumentalne potraktowanie niepełnosprawnych. Są oni tu przecież albo komicznym, slapstickowym przerywnikiem, albo drabiną, po której wspina się do zbawienia główny bohater. Miało być o empatii, a jest po trupach do celu. "
Mała Stopa (2018),7,"Witajcie w rajskiej krainie Yeti. Ich świat jest niewielki, ale ma wszystko, by zapewnić mieszkańcom godne warunki życia: śnieg, lód, skały. Panuje tu niekończąca się radość i harmonia. Zapewnia ją wiara w katechizm spisany na skalnych tabliczkach. To z niej Yeti czerpią wiedzę o świecie, dzięki niej potwierdzają pewność swojej roli w społeczności oraz poczucie bezpieczeństwa. A jeśli jakimś cudem pojawią się u kogoś pytania, które podważają wyryte w kamieniach dogmaty, to na podorędziu jest urocza pioseneczka, która nauczy wątpiących, jak pozbyć się nieproszonych myśli.        Warner Bros. Entertainment Inc. Modelowym mieszkańcem tego śnieżnego raju jest Migo. Młody Yeti nie zadaje pytań, raduje się z bycia stuprocentowym konformistą i nie może doczekać się chwili, kiedy przyjdzie jego kolej zająć się rodzinnym fachem. Pech jednak chce, że pewnego dnia będzie świadkiem kraksy samolotu i na własne oczy zobaczy człowieka – mityczną Małą Stopę. Problem w tym, że zgodnie ze skalnym katechizmem Mała Stopa nie istnieje. Upierając się przy swoim, Migo kwestionuje jeden z podstawowych dogmatów wiary Yeti. A skoro w tym jednym aspekcie wiara jest fałszywa, to w czym jeszcze może mijać się z prawdą? By ta myśl nie rozprzestrzeniła się wśród Yeti, Migo zostaje wygnany. Dla tak lojalnego członka wspólnoty jest to cios nie do zniesienia. Być może zdołałby przekonać sam siebie, że się pomylił, że wcale nie wdział Małej Stopy, gdyby nie kobieta. Córka Omnigłaza, duchowego przywódcy Yeti, niczym biblijna Ewa, przekona Migo, by skosztował owocu poznania, i popchnie go ku wielkiej przygodzie.        Warner Bros. Entertainment Inc.          Warner Bros. Entertainment Inc. ""Mała Stopa"" jest dynamicznie zrealizowanym kinem komediowym. Twórcy zapewnili dwa źródła humoru, które gwarantują solidną dawkę rozrywki. Pierwszym jest konfrontowanie się bohaterów z własną ignorancją. W filmie jest sporo scen, w których Yeti źle interpretują artefakty stanowiące dowody na istnienie Małej Stopy. Wnioski, do których dochodzą na widok kurtki czy rolki papieru toaletowego, są naprawdę zabawne. Jednak najzabawniejszą część filmu stanowią sceny spotkań ludzi i Yeti. Twórcy bezbłędnie oddali chaos, jakim jest kontakt z obcym, łącznie z lękami i nieporozumieniami związanymi z brakiem wspólnej płaszczyzny komunikacji. Aby nadać filmowi lekkość i pozbawić warstwę ideologiczną ostrego pazura, całość okraszono licznymi piosenkami. Nie są to muzyczne Himalaje, ale swoją funkcję spełniają bez zarzutu. Warto też podkreślić, że ekipa polskiego dubbingu poradziła sobie z tekstami zaskakująco dobrze. Najlepiej prezentują się piosenki śpiewane przez Percy'ego (z całkiem chwytliwym chórkiem: ""on ma stresa"") i Omnigłaza.  ""Mała Stopa"" jest produktem doskonale zbilansowanym. Z jednej strony oferuje widzom ważną lekcję życiową o tym, że wiedza i prawda są ważniejsze od wiary i opartej na niej tradycji. Bo choć to drugie może doraźnie zapewnić bezpieczeństwo, to jednak tylko prawda stanowi fundament trwałego pojednania między tymi, których z pozoru wszystko dzieli. Z drugiej strony film ma sympatycznych bohaterów, kilka przezabawnych scen i trochę akcji typowej dla kina slapstickowo-przygodowego. To lekka, niezobowiązująca rozrywka, która sprawi, że widzowie wyjdą z kina z uśmiechami na twarzach. Nawet jeśli spreparowane przez twórców przesłanie niewiele ich obchodzi."
Searching (2018),3,"Niech pierwszy rzuci kamieniem, kogo nigdy nie korciło, aby spojrzeć na ekran pozostawionego przez dziewczynę czy chłopaka telefonu, gdy usłyszał dźwięk przychodzącego esemesa, albo ani razu nie zerknął przez ramię piszącemu coś na messengerze nieznajomemu. I nie chodzi nawet o brak zaufania czy lojalności, lecz naturalną ciekawość, czasem od nas silniejszą, oraz nie do końca sprecyzowaną, niemalże voyeurystyczną potrzebę nadgryzienia zakazanego owocu – która czasem bierze górę. Bo przecież smartphone czy laptop to nie tyle narzędzia pracy czy rozrywki, co pilnie strzeżone skarbnice tajemnic. ""Searching"" Aneesha Chaganty'ego umożliwia do nich dostęp.       John Cho  CTMG, Inc. Gdyby ot tak, po prostu, przywołać fabułę rzeczonego filmu, otrzymamy kolejny thriller z tajemnicą, o ojcu, który nie znał swojej zaginionej córki tak dobrze, jak sądził. Zresztą już sam tytuł zdradza charakter intrygi, zmyślnie podsuwając inne, choć równorzędne (i podobnie oczywiste) jego odczytanie. Chodzi bowiem nie tylko o same poszukiwania dziewczyny, ale o cokolwiek specyficzny sposób ich prowadzenia, gdyż calutka akcja filmu – z małymi wyjątkami – toczy się na ekranie komputera i telefonu. Niby to nic aż tak nowego, bo podobne próby podejmowano już przed laty, jeszcze zanim wykluł się Instagram czy Snapchat i próbowano odświeżyć zmurszałą formułę found footage, lecz dopiero zaledwie przed paroma tygodniami producent owego filmu, Timur Bekmambetov, sformułował całkiem nośne pojęcie ""screenlife"". Zgodnie z przyjętym założeniem, ma ono opisywać nowy język narracji filmowej, skrojony pod odbiorcę, który dorastał z telefonem przy kołysce, lecz, patrząc na zapowiedzi (rosyjski filmowiec ogłosił rychłą produkcję aż kilkunastu podobnych pozycji), trudno oprzeć się myśli, że to raczej efemeryczny marketingowy trend. Screenlife, mimo że niezaprzeczalnie interesujący jako rozwiązanie jeszcze nieopatrzone, upycha wszystkie swoje atuty do odgórnie wykadrowanej przestrzeni, czego przeskoczyć nie sposób, zwłaszcza że techniki montażowe polegają na wiernym odwzorowaniu istniejących aplikacji internetowych. O ile jest to faktycznie nowinka i ciekawy eksperyment nawet nie tylko formalny, ale również akcentujący dokonującą się na fundamencie nowych technologii transformację zmieniającą podstawowe reguły komunikacji społecznej, wtłoczony w ramy kina gatunkowego zwyczajnie nie zdaje egzaminu.       Michelle La  CTMG, Inc. Na poziomie dramaturgicznym ""Searching"" ponosi dotkliwą porażkę co prawda dopiero po dłuższym czasie, lecz rozczarowanie jest tym głębsze, że pierwszy akt wydaje się obiecujący, choć głównie za sprawą, jak już zostało powiedziane, niestandardowej formy. David (John Cho) po śmierci małżonki jest jedynym opiekunem ich nastoletniej córki Margot, która nagle znika. Zrozpaczony mężczyzna, nie wiedząc, co począć, siada przed komputerem i zaczyna przegrzebywać jej konta społecznościowe, zagląda do jej starego komputera i wydzwania do znajomych, a wszystko to obserwujemy z perspektywy człowieka patrzącego na monitor, co czyni z ""Searching"" film idealnie skrojony do oglądania nie na dużym ekranie, ale w domowym zaciszu, na laptopie. Początkowe fazy ojcowskiego dochodzenia są faktycznie interesujące, bo David musi wykuć na blachę język, którym do tej pory się nie posługiwał – internetowy na poziomie eksperckiej biegłości. Sporządza listy na bazie tego, co znajduje na Facebooku, łamie hasła przy pomocy dawno nieużywanych skrzynek e-mailowych, śledzi przelewy na PayPalu i uczy się swojej córki na nowo za pośrednictwem filmowego odpowiednika Twitcha. Ale to wszystko jedynie dym i lustra, bo kiedy Chaganty zamyka ekspozycję, okazuje się, że – tak jak ""Link do zbrodni"", ""Megan Is Missing"" czy ""Unfriended"" – nie ma do zaoferowania nic ponad formę, a rozwiązanie fabuły jest tyleż kuriozalne, co naiwne.       Debra Messing,  Aneesh Chaganty,  John Cho  CTMG, Inc. ""Searching"" rozpada się, gdy staje w problematycznym rozkroku pomiędzy konstruowaniem sensacyjnej intrygi a niepotrzebną próbą zarysowania mechanizmu psychologii tłumu, wygenerowanego przez powszechność mediów społecznościowych. Nie sposób przy tym nie docenić niełatwej przecież roli Cho, który nie schodzi z ekranu praktycznie ani na chwilę i dysponuje ograniczonymi specyfiką filmu narzędziami aktorskiej ekspresji, lecz już partnerująca mu jako rozwiązująca sprawę zaginięcia policjantka Debra Messing wypada karykaturalnie, jak naturszczyk z polsatowskiego paradokumentu.  Wynik finansowy, jakim może pochwalić się Chaganty – ponad pięćdziesiąt baniek przy miniaturowym budżecie, plus zachwyt na festiwalu Sundance – zapoczątkuje łowy na pieniądze, to pewne, bo wystarczy się po nie schylić, ryzyko jest śladowe. Chciałbym wierzyć, że z tak zwanym screenlife'em da się zrobić coś więcej, niż proponuje ""Searching"", lecz pozostanę sceptyczny."
Igielnik (2017),7,"Puchate horror vacui – wełniane swetry i szaliki przelewają się z kadru w kadr, czapka w kształcie kota wesoło podryguje na głowie, mieszkanie oplatają falbany, hafty, porcelanowe figurki, naklejki, rupieciarnia niemożliwa do przebrania. Babcine ciepełko, w które klinem wbija się rzeczywistość – ludzka nikczemność, gnuśność, okrucieństwo.        Joanna Scanlan,  Lily Newmark  BFI Film FundDignity Film Finance Mamy to już w scenie otwierającej film. Córka i matka idą przez miasto, szczęśliwe, obwieszone tą swoją puchatością, lepem na złe spojrzenia. Widać, że nie jest to ich pierwsza przeprowadzka, że uciekały już wielokrotnie, gnane cierpieniem i największym z ludzkich motywatorów: potrzebą akceptacji. Rzucają się w oczy – Lyn (Joanna Scanlan) porusza się z trudem, drepcze, utyka, na plecach dzwiga pokaźny garb; twarz Iony (Lily Newmark) składa się z wielkich ust, rudych włosów i przepastnych źrenic. To uroda leśnej nimfy, obraz, na który nikt w tej sennej mieścinie nie był przygotowany. Jest w nich obu jakaś dziwaczność, groteska, ale także rozkoszne niedopasowanie, cud inności; Pippy Langstrumpf tańcząca na wzgórzach Twin Peaks do folk-rockowej muzyki Fleet Foxes. I nagle, kiedy już na dobre oswoimy się z tym niecodziennym widokiem, w plecy Lyn uderza piłka, ciśnięta z nienawiścią, ze śmiechem, z szyderstwem przez podwórkową dzieciarnię. One wiedzą i my wiemy – będzie trudno, jak zawsze.   ""Igielnik"" – pokazywany w Wenecji pełnometrażowy debiut reżyserki Deborah Haywood – gra właśnie na takim podstawowym kontraście: falbaniastą miękkość domu przeciwstawia surowemu światu na zewnątrz. Wełniany kokon – warstwy różnokolorwych, ręcznie robionych ubrań – osłania kruchość Lyn i Iony, która nie dotyczy tylko sfery fizycznej – ułomnej, zawstydzającej, a więc stale wypieranej. Matka śpi z córką w jednym łóżku, bawi się w przyjęcia, piecze kolorowe babeczki, tylko nie za bardzo wiadomo, kto nad kim sprawuje pieczę. Bo niedopasowanie Lyn jest głębokie, oparte na urojeniach, ucieczce od rzeczywistości i całkowitym braku pewności siebie. W okrutnym świecie kreślonym przez Haywood nikt nie ma litości dla samotnej matki – jeśli nie potrafisz zdobyć się na asertywność, sąsiadki zrobią z ciebie kozła ofiarnego, miazgę, dojną krowę. A im większym popychadłem jest Lyn, tym bardziej Iona wchodzi w system norm – odkrywa w sobie seksualność, przebojowość, zyskuje nowe przyjaciółki i atrybuty typowej nastolatki: konto na portalu społecznościowym, minispódniczkę i błyszczyk do ust. Jednocześnie traci dostęp do świata matki, a nawet zaczyna się wstydzić jej dziwaczności, fantazjując, że ze szkoły odbiera ją piękna, wzbudzajaca podziw koleżanek stewardessa. Tylko że to radykalne odcięcie i tak nie uchroni Iony przed okrutną rzeczywistością. Inność – sugeruje reżyserka – ma niewiele wspólnego z gestem, maską czy ubiorem. To raczej stan umysłu, kruchość, którą ludzie pozbawieni delikatności wyczuwają podskórnie i usiłują wyzyskać na swoją korzyść. Zabawić się w kotka i myszkę, rozładować frustracje, nakarmić.       Saskia Paige Martin,  Bethany Antonia,  Sacha Cordy-Nice  BFI Film FundDignity Film Finance         Lily Newmark  BFI Film FundDignity Film Finance         Saskia Paige Martin,  Bethany Antonia,  Sacha Cordy-Nice  BFI Film FundDignity Film Finance I tutaj kryje się największy paradoks ""Igielnika"". Można powiedzieć, że wszystko to już było – estetykę reżyserka podpatrzyła u Todda Solondza i Wesa Andersona, dodała nieco hobbiciego ciepełka, baśniowej groteski i opowiedziała w gruncie rzeczy banalną historyjkę o pierwszym kroku w dorosłość czy – szerzej – o rozpadzie relacji rodzinnych. Ale ta typowość skrywa wizję jak na debiut bardzo sugestywną i przede wszystkim konsekwetnie zrealizowaną – spójną wizualnie, poprowadzoną mocą duetu Scanlan-Newmark, zapadającą w pamięć dzięki kontrastom i nieoczywistym perspektywom. Nad filmem unosi się duch Chaplinowskiego trampa – człowieka prostego, który widzi więcej i czuje więcej, ale przede wszystkim – nie godzi się na zło, niesprawiedliwość i bezduszność współczesnego świata. Ludzka obłuda wywołuje u Charliego gwałtowne reakcje, wyzwala impulsy, pokłady nieokiełznanej energii – w tej samej chwili destrukcyjnej i twórczej.   Podobnie w ""Igielniku"" zemsta i odwet – w poprzek baśniowej konwencji – mają moc transformowania ponurej rzeczywistości. Kaci boją się gwałtowności, boją się konsekwencji własnych działań, okopują się w błogiej nieświadomości małomiasteczkowych konwenansów, a w tym czasie ofiary – z ironicznym uśmiechem – serwują im piekło wyrzutów sumienia. Lyn i Iona są ulepione dokładnie z tej samej gliny, co Marcello z ""Dogmana"" Garrone. Pod miękką wełenką i dziesięcioma sweterkami kryją twardość, hart ducha, brak pokory. Tę brawurę współdzieli z bohaterkami sama reżyserka, w odważnym debiucie eksponując – jak wyznała w jednym z wywiadów – liczne wątki autobiograficznie. ""Igielnik"" to bez wątpienia jej autorski podpis, mocne i szczere preludium. Takie, które pozwala snuć przypuszczenia, że z kameralnej, prostej historii w przyszłości wykiełkują poważniejsze projekty. Kibicuję, czekam, oglądam – okutany w ciepły wełniany szalik. I z pluszowym kotem na głowie. "
Czyściciele internetu (2018),8,"Pewna aktorka opowiadała mi kiedyś w wywiadzie, jak przedstawiciele znanego portalu społecznościowego usunęli z jej profilu zdjęcie z filmu, na którym można było dostrzec odsłonięty biust. Jednocześnie nie mieli nic przeciwko opublikowanemu przez moją rozmówczynię chwilę później kadrowi ze skandalizującego ""Salo, czyli 120 dni Sodomy"" Pasoliniego. Podobnej hipokryzji doświadczyliśmy w sieci niemal wszyscy. Pół biedy jeszcze, gdy dotyczy ona kwestii stosunkowo niewinnych. Co jednak jeśli stosowana przez medialne korporacje cenzura sprzyja prześladowaniu ludzi za orientację seksualną lub poglądy polityczne? Oto jedno z najważniejszych pytań, z jakimi zostawiają nas twórcy świetnych ""Czyścicieli internetu"".        AncineFilm- und Medienstiftung NRWGrifa FilmesGebrueder Beetz FilmproduktionMotto PicturesWonder Pictures Oglądanie filmu Moritza Riesewiecka i Hansa Blocka działa jak zażycie czerwonej pigułki w ""Matrixie"". Seans odsłania przed nami złowrogie oblicze sieci jako przestrzeni, w jakiej jesteśmy tylko zakładnikami w rękach potężniejszych sił. Nawet jeśli w pierwszej chwili brzmi to jak fragment jakiejś spiskowej teorii dziejów, reżyserzy wiedzą, co zrobić, by uwiarygodnić swoją tezę. Lwią część filmu stanowią wywiady z tytułowymi ""czyścicielami"", a więc moderatorami publikowanych w internecie treści, zdradzającymi nam specyfikę swojej pracy. Pięcioro bohaterów, oczywiście anonimowo, dzieli się informacjami bynajmniej nieprzeznaczonymi dla naszych uszu. Świadomość ta kreuje atmosferę pełną napięcia, którą reżyserzy potęgują dodatkowo za sprawą szybkiego montażu i złowieszczej muzyki. Decyzja, aby konsekwentnie stylizować film na konwencję thrillera, stanowi strzał w dziesiątkę. Dzięki niemu Riesewieckowi i Blockowi udaje się uniknąć poczucia monotonii dającego się we znaki widzom pokrewnego tematycznie ""Citizenfour"" Laury Poitras.  W ""Czyścicielach…"" za efektowną formą idą na szczęście fabularne konkrety. Wstrząsająco wybrzmiewają na ekranie opisy praktyk właścicieli znanych nam wszystkim portali, którzy w imię zysku idą na kompromisy ze zbrodniczymi reżimami. Co kieruje zwykłymi ludźmi legitymującymi swymi działaniami ten nieetyczny system i podejmującymi pracę ""czyścicieli""? Dla jednych, mieszkających często w najbiedniejszych zakątkach świata, decydujący będzie czynnik ekonomiczny. Dla innych istotna okaże się oferowana im namiastka władzy, możliwość kształtowania wycinka rzeczywistości na modłę wyrażanych przekonań natury etycznej i obyczajowej.         AncineFilm- und Medienstiftung NRWGrifa FilmesGebrueder Beetz FilmproduktionMotto PicturesWonder Pictures Łatwo odnieść wrażenie, że pod tym względem postać ""czyściciela"" niespecjalnie różni się od zwykłego internauty. W końcu sieć skonstruowana jest tak, by każdego użytkownika utwierdzać w poczuciu narcyzmu i pozwalać mu uwierzyć w wyjątkowe znaczenie własnych opinii. Być może zatem instytucja internetowego cenzora nie byłaby patologią systemu, lecz jego logiczną konsekwencją? Tytułowi ""czyściciele"" w ujęciu Riesewiecka i Blocka to jednak tyleż współtwórcy, co ofiary obowiązującego porządku. Widać to na przykład w wątku pruderyjnej bohaterki, która opowiada, że w wyniku masowego oglądania filmów z elementami porno zaczęła regularnie miewać dziwne, erotyczne sny. Choć akurat ta wypowiedź wybrzmiewa zabawnie, humor w ""Czyścicielach"" szybko ustępuje miejsca goryczy. Wobec monologów bohaterów skarżących się na stres i inne koszty psychiczne związane z koniecznością wielogodzinnego oglądania scen pełnych przemocy, naprawdę trudno pozostać obojętnym.  Wywołany przez te rewelacje szok ma ograniczoną siłę oddziaływania. Trudno przecież oczekiwać, że po obejrzeniu ""Czyścicieli…"" widzowie wypowiedzą wojnę gigantom z Doliny Krzemowej i zaczną kasować swe internetowe konta. Film  Riesewiecka i Blocka prowokuje nas jednak przynajmniej do refleksji, która może stanowić zalążek przyszłego buntu."
Johnny English: Nokaut (2018),6,"""Licencja to nie inteligencja"" głosi hasło reklamowe najnowszej części ""Johnny'ego Englisha"" i wydaje się, że zawiera się w nim komediowe sedno całego cyklu – Johnny to bowiem jeden z najgłupszych tajnych agentów w historii, resztę nietrudno dopisać samemu. Tym razem niesławny agent wraca do gry za sprawą ataku hakerskiego, który ujawnia tożsamość wszystkich najlepszych brytyjskich wywiadowców. Rząd zmuszony jest więc do powołania tych… gorszych. English mimochodem – ze znanym sobie wdziękiem – pozbywa się konkurencji i tak oto najbardziej nierozgarnięty szpieg staje do walki o bezpieczeństwo całego kraju, a może i świata.         Rowan Atkinson  Universal StudiosStudioCanal  Jako że czarnym bohaterem ""Nokautu"" są nowe technologie, staroświecki English okazuje się ich idealnym przeciwnikiem – nie używa komórki (bo i tak nie potrafiłby jej obsłużyć), ze wszystkich dostępnych samochodów wybiera pozbawionego nowoczesnych udogodnień Astona Martina (a jakże!) i stawia na gadżety rodem z ""Ośmiorniczki"" – samopompujący się ponton, pobudzające pigułki, żelki z nitrogliceryną czy egzoszkielet (tak, tak – niby ultranowoczesny, a jednak analogowy). Najskuteczniejszą bronią Englisha okazuje się jednak jego ignorancja i brak wyobraźni. Bohater Rowana Atkinsona we wdzięcznym stylu podtrzymuje tu tradycję pielęgnowaną w kinie m.in. przez Austina Powersa, inspektora Clouseau z ""Różowej Pantery"" czy Franka Drebina z ""Nagiej broni"". Z tym ostatnim łączy go zresztą szczególny stosunek do kobiet – sceny, w których English nie może przyjąć do wiadomości, że obecne w ""Nokaucie"" bohaterki nie są męskimi ozdobami i pełnią w dodatku bardzo odpowiedzialne funkcje, są zresztą jednymi z najzabawniejszych w filmie.        Rowan Atkinson  Universal StudiosStudioCanal         Rowan Atkinson  Universal StudiosStudioCanal         Rowan Atkinson  Universal StudiosStudioCanal W przeciwieństwie jednak do wymienionych agentów-detektywów, w przypadku Englisha samo szczęście by nie pomogło. Z niemal wszystkich opałów ratuje go jego pomocnik Bough (bardzo dobry Ben Miller), w którym nie sposób nie dostrzec powinowactwa z oddanym swojemu panu Sancho Pansą. A i sam English ma dużo wspólnego z romantycznym z ducha Don Kichotem. Mimo licznych referencji w postaci Atkinsona najczęściej da się jednak zauważyć gesty i zachowania typowe dla Jasia Fasoli. I to jest dobra wiadomość. Dziecięca naiwność i nieporadność Englisha równoważą jego donkichotowską arogancję. Dzięki temu tak łatwo mu kibicować, nawet jeśli trudno zgodzić się z ostatecznym wynikiem. Nie zdradzę zbyt wiele, pisząc, że stara szkoła po raz kolejny zatriumfuje nad nowoczesnością – mimo tego że wygłoszona przez jednego z bohaterów oda na nowe technologie brzmi bardzo przekonująco. Widać kino nie jest jeszcze gotowe na afirmację najnowszych zdobyczy nauki. Trzeba jednak przyznać, że w przypadku ""Johnny'ego Englisha"" to całkowicie zrozumiałe. W końcu nic tak nie śmieszy jak analogowy slapstick i stara dobra głupota. "
Księżniczka i smok (2018),4,"Gwałtowny rozwój technologii oraz idący za nim spadek kosztów produkcji sprawiły, że Fabryka Snów straciła monopol na realizację pełnometrażowych animacji komputerowych. W efekcie w  ostatnich latach w polskich kinach częściej niż nowe dzieła Disneya, DreamWorks czy Illumination Entertainment zaczęły gościć tanie produkcje z tak egzotycznych zakątków świata jak RPA, Meksyk czy Malezja. Rodzimi dystrybutorzy odkryli, że wystarczą popularni celebryci w dubbingu oraz chwytliwe hasło na plakacie, by w weekend otwarcia na ""Rechotka"", ""Mniam!"" czy innego ""Rock Doga"" pognało nawet kilkadziesiąt tysięcy widzów. Promowana nazwiskiem Edyty Herbuś  rosyjska ""Księżniczka i smok"" również może liczyć na zadowalający rezultat. Film Mariny Nefedovej to jednak nic więcej jak guma do żucia dla oczu najmłodszych: kolorowy, lecz pozbawiony wartości zlepek scen, który wypluwa się z głowy tuż po wyjściu z kina.          Dawno, dawno temu żyli sobie król i jego córka, królewna Basia. Mama dziewczynki  zniknęła kilka lat wcześniej w tajemniczych okolicznościach. Od tej pory za wychowanie Basi odpowiada niegodziwy  Baltazar marzący o przejęciu władzy w królestwie. W dniu siódmych urodzin w ręce księżniczki trafia magiczna księga będąca wrotami do innego świata. Mieszka w nim poczciwy smok Smokuś, który z miejsca staje się najlepszym przyjacielem następczyni tronu. Dalszego ciągu zdradzać nie zamierzam, ale bynajmniej nie dlatego, że ujawniłbym jakiś niespodziewany zwrot akcji. Fabuła jest tu przede wszystkim pretekstem dla kolejnych gagów. Twórcy najwyraźniej wychodzą z założenia, że mały widz nie zadaje pytań tak długo, jak z ekranu nie wieje nudą. Co z tego, że zachowanie bohaterów często nie ma sensu, a wątki prowadzone są bez ładu i składu. Ważne, aby magiczne artefakty działały jak należy, zaś postaci (zwłaszcza te negatywne) nie zapominały, by raz na jakiś czas potknąć się i wywrócić z hukiem.         Nefedova, która zdobywała szlify, reżyserując odcinki doskonałego serialu ""Masza i niedźwiedź"", wie, jak połączyć na ekranie akcję i slapstick. Duet głównych bohaterów - lekkomyślna, buzująca energią Basia oraz łagodny, dobroduszny Smokuś - przypomina zresztą odrobinę parę ze wspomnianego show. ""Masza…"" mimo skeczowego charakteru obfitowała jednak w momenty czułości, urzekała rosyjskim kolorytem, a także była wypakowana po brzegi świeżymi pomysłami. Z ""Księżniczki i smoka"" bije tymczasem rutyna. Bez trudu można tu dostrzec inspirację takimi klasykami jak ""Shrek"", ""Alicja w krainie czarów"" czy ""Kraina lodu"". Znacznie trudniej jest wskazać pomysły, które nie zostały od nikogo skopiowane. Gdy w finale twórcy szumnie zapowiadają kolejne przygody Basi i Smokusia,  trudno oprzeć się wrażeniu, że ktoś tu myśli życzeniowo. Sequele nieudanych filmów mogłyby być jak smoki - powinno się je spotykać wyłącznie w bajkach. "
Zegar czarnoksiężnika (2018),6,"Eli Roth do tej pory kojarzył się głównie z makabrycznym, cielesnym horrorem – filmy takie jak ""Hostel"", czy ""Cabin Fever"" nie wystawiały mu najlepszej rekomendacji na stanowisko reżysera kina dziecięcego. W ""Zegarze czarnoksiężnika"" udało się mu jednak stworzyć całkiem zgrabne widowisko fantastyczne dla młodego widza - choć i ta formuła bywa we współczesnej popkulturze mroczna niczym rasowy gotycki horror z wytwórni Hammer.       Jack Black  Reliance EntertainmentAmblin EntertainmentMythology Entertainment (II)   Adaptacja pochodzącej z lat 70. powieści Johna Anthony’ego Bellairsa składa się z doskonale znanych koneserom gatunku elementów. Mamy więc osieroconego chłopca imieniem Lewis - nieśmiałego kujona o złotym sercu, który po śmierci rodziców z walizką pełną książek przyjeżdża do domu ekscentrycznego wuja Jonathana . Wuj zamieszkuje wielką, starą posiadłość – i jak w każdej dobrej narracji tego typu, w niezliczonych pokojach i zakamarkach kryje ona liczne tajemnice. A wśród nich tę jedną, która na zawsze zmieni życie chłopca. Szybko dowiadujemy się, że wiąże się ona z poprzednim właścicielem domu – złowieszczym czarnoksiężnikiem Isaackiem Izardem. Zanim Izard przeszedł na ciemną stronę mocy, był najbliższym przyjacielem Jonathana – także adepta czarnoksięskich kunsztów. Lewis, Jonathan i jego przyjaciółka, pani Zimmerman, muszą więc powstrzymać ostatnią uruchomioną przez Izarda intrygę. Łatwo nie będzie.         Jack Black  Reliance EntertainmentAmblin EntertainmentMythology Entertainment (II)   Roth i jego ekipa od scenografii oraz kostiumów tworzą na ekranie sugestywny, wizualnie fascynujący świat. Z podmiejskiego Michigan lat 50. płynnie przechodzimy w postawiony na głowie świat cudowności i magii. Reżyser sprawnie porusza się między groteską a grozą. Sceny sugestywnie budujące atmosferę niesamowitości i lęku sąsiadują z tymi, gdzie cudowność świata przedstawionego staje się zapalnikiem rozsadzającego ekran, nieliczącego się z logiką i zdrowym rozsądkiem magicznego slapsticku. Komiczny ton wnosi przede wszystkim postać wuja Jonathana, odtwarzana przez Jacka Blacka z bezpretensjonalnie anarchicznym wdziękiem.   Film ma też liczne melancholijne momenty. Nie tylko Lewis mierzy się ze stratą najbliższych, po której nie może zakończyć żałoby. Złowieszczy plan Izarda bierze swój początek w szlachetnym odruchu melancholika, niezdolnego poradzić sobie z niesprawiedliwością śmierci, okrucieństwem czasu i przemijania.  Oczywiście, melancholia zostaje w finale przezwyciężona. ""Zegar czarnoksiężnika"" jest bowiem, jak to często w tym gatunku bywa, opowieścią o sile edukacji i rodzinnych więzi. Młody Lewis okazuje się wzorowym uczniem w magicznych arkanach i w początkowo dziwnym świecie wuja znajduje nową rodzinę. Ponieważ mamy rok 2018, a nie 1958, ta rodzinna wspólnota jest patchworkowa i programowo uroczo ekscentryczna.       Owen Vaccaro,  Vanessa Anne Williams  Reliance EntertainmentAmblin EntertainmentMythology Entertainment (II)   Można zrozumieć, że w wypadku takiego tytułu dystrybutor zdecydował się na dubbing - choć szkoda, że nie wprowadził też kopii z napisami. Zwłaszcza, że jakość polskiego dubbingu jest dość niska. Sprawdza się tylko Katarzyna Herman w roli pani Zimmerman, reszta podkładających głosy radzi sobie w dolnych granicach stanów średnich. Z kontekstu oraz konstrukcji dialogów wynika, że położony został również polski przekład. Widać w nim językowe niechlujstwo, kalki, brak literackiego słuchu. Za takie zmasakrowanie literackiej warstwy filmu muszę z przykrością odjąć jedną gwiazdkę.   "
Kręcisz mnie (2018),5,"Sztuka to niewdzięczna dziedzina. Można posiadać teoretyczną i praktyczną wiedzę, a mimo to móc przekuć pomysłu w dzieło rezonujące z odbiorcą. Jest to prawdą również w przypadku filmów takich jak ""Kręcisz mnie"", które nie mają większych artystycznych ambicji. Francuska komedia Francka Dubosca miała bawić. Tylko i aż.       Alexandra Lamy,  Franck Dubosc  TF1TMCuFundCiné+TF1 Films ProductionNexus FactoryUmediaGaumont   Teoretyczną wiedzę na temat tego, co potrzebne jest do opowiedzenia śmiesznej i do tego romantycznej historii, Dubosc oczywiście posiada. Mamy więc parę czarujących bohaterów. Pochodzą z różnych światów i dzieli ich naprawdę wszystko: on jest szefem koncernu sprzedającego obuwie dla biegaczy, ona jest skrzypaczką sparaliżowaną od pasa w dół. Gdyby nie nieporozumienie, które przerodziło się w kłamstwo, nigdy by się nie spotkali. Tak spreparowana fabuła była żyznym gruntem, z którego można byłoby zebrać obfite plony żartów sytuacyjnych, gagów typowych dla komedii pomyłek oraz wzruszających momentów rodem z najlepszych opowieści miłosnych o ogniu i wodzie.   Dubosc posiadał też wystarczającą wiedzę praktyczną, by wiedzieć, jak rozłożyć akcenty, by historia utrzymała odpowiednie narracyjne tempo przez cały czas trwania filmu. Nic w tym zresztą dziwnego - zanim stanął za kamerą, zagrał w niejednej komedii, a zdobyte w nich doświadczenie widać w każdej scenie, w której odgrywa postać głównego bohatera - notorycznego kłamcy i kobieciarza, Jocelyna. Choć mężczyzna udaje osobę poruszającą się na wózku, jest na tyle czarujący i szarmancki, że nie tylko jesteśmy w stanie wybaczyć kłamstwo, ale wręcz kibicujemy mu w jego nieporadnej misji zdobycia serca ukochanej. Ponieważ Dubosc sam jest aktorem, rozumie na czym polega gra przed kamerą i dobrze prowadzi resztę obsady. Alexandra Lamy jako wybranka serca protagonisty posiada wszystkie niezbędne cechy, by zakochała się w niej widownia. Zaś aktorzy drugiego planu zapewniają barwne tło, dzięki któremu film ma lekki, niezobowiązujący klimat.        Elsa Zylberstein,  Franck Dubosc  TF1TMCuFundCiné+TF1 Films ProductionNexus FactoryUmediaGaumont  Niestety, twórca popełnił klasyczny błąd reżysera-debiutanta. Tak bardzo skupił się na tym, by nie popełnić kardynalnego błędu, że nie wziął zupełnie pod uwagę tego, jak poszczególne elementy jego historii będą ze sobą rezonowały. ""Kręcisz mnie"" jest więc filmem szokująco płytkim emocjonalnie. Widać to szczególnie wyraźnie przy licznych wątkach rodzinnych głównego bohatera, które nie zostały w ogóle wygrane, ale z jakiegoś powodu zostały zaznaczone (niejednoznaczny stosunek do zmarłej matki, skomplikowana relacja z bratem, postać ojca-kobieciarza).  Podobnie główny wątek miłosny jest wręcz nieprzyzwoicie uproszczony. Reżyser nie ""wgryzł się"" w to, co jest tu najważniejsze - czyli przełomowość faktu zakochania się w sobie dwójki bohaterów, którzy sądzili, że uczucie to jest poza ich zasięgiem i którzy zdołali to zaakceptować (a w każdym razie dobrze to udają). Bez tego ""Kręcisz mnie"" pozostaje mocno schematyczną komedią. Posiadającą kilka zabawnych żartów, lecz mało angażującą. Z kina nie wyjdziecie wzruszeni, zachwyceni, albo oczarowani. A w przypadku filmu o miłości to niestety grzech ciężki.  "
Wilkołak (2018),8,"""Wilkołak"" narodził się podobno z anegdoty alkoholowej. Kolega Adriana Panka, dorastający w miasteczku Oświęcim, miał reżyserowi opowiedzieć o szczeniackich wypadach na teren Brzezinki w celu konsumpcji napojów wyskokowych. Anegdota – przywołana na spotkaniu z widzami po premierowym pokazie ""Wilkołaka"" na festiwalu w Gdyni – nie stała się oczywiście zaczątkiem nowego filmu, bo polska młodzież nie wie, gdzie pić tanie wino. Panka zainteresowała – przywołuję z pamięci – opowieść o żywotności. Ktoś morduje w jednym miejscu milion ludzi, ale mija trochę czasu i na to samo miejsce przychodzi banał młodzieńczej głupoty. Punktem wyjścia ""Wilkołaka"" była więc myśl o życiu mimo wszystko. Potem głupstwa wyparowały, ale pozostała młodość. I pojawił się pomysł na film historyczny, będący jednocześnie horrorem i baśnią.       Kamil Polnisiak  Łukasz Bąk  To połączenie (historia, dreszczowiec, baśń) manifestuje główną strategię filmu Panka: używanie metafor, które w pewnym momencie przestają być metaforami; opowieści, które przechodzą z umowności w konkret. Tradycja filmowego horroru ustawia dynamikę filmu – zapętlonego koszmaru zamkniętego w klaustrofobicznej przestrzeni, z której nie ma jak i dokąd uciec; permanentne napięcie i funkcjonowanie w dwóch stanach: ukrywania się i ucieczki. Jak z baśni jest przestrzeń: las, zdewastowana posiadłość, piwnice i lochy. Bohaterowie, w wieku od kilku do kilkunastu lat, przeżyli obóz koncentracyjny; po wyzwoleniu zostają tymczasowo ulokowani w pałacyku pełnym ciemnych zakamarków i z kuchenną windą w roli tajnego przejścia. To ""zagubione dzieci"", trochę jak zagubieni chłopcy z ""Piotrusia Pana"": mają nawet swoją Wendy w postaci najstarszej z gromadki, matkującej reszcie Hanki (Sonia Mietielica). Pozbawione opieki dorosłych ukrywają się przed hordą obozowych wilczurów, wytresowanych do polowania na więźniów. Chwyt polega na tym, że te wszystkie elementy wydają się raczej wydobyte niż nadpisane. Nie chodzi tu o to, aby opowiedzieć wycinek historii jako baśń braci Grimm; chodzi raczej o jej ujawnienie w historii zupełnie niefantastycznej.        Danuta Stenka,  Sonia Mietielica,  Helena Mazur  Bart Babiński  Morderczą metamorfozą skutkuje samo doświadczenie obozowe. Tytułowy wilkołak to nie tylko porzucone przez Niemców psy, maszyny do zabijania, nazistowskie ludzko-wilczurze hybrydy. To także same dzieci, przesiąknięte ekstremalną przemocą. Ta przemoc odkłada się w ciele, i to nie tylko pod postacią sińców, strupów, rozdrapywanych tatuaży i niemoty najmłodszej dziewczynki. W otwierającej film sekwencji na terenie lagru, dzieci udają psy, kładąc się i podrywając na przemian do niemieckich komend, w upiornej, nerwicowej, a może transowej choreografii. Kilka scen później w wybuchu zbiorowej agresji całą chmarą zadepczą szczura w ogrodzie. Wśród starszych dzieci narasta konflikt: grany przez debiutanta Kamila Polnisiaka okularnik Władek jest piekielnie inteligentnym intrygantem, niechętnym do dzielenia się wiedzą, która mogłaby pomóc całej grupie; jakby chciał mieć zarówno władzę nad psami, jak i nad towarzyszami powojennego sierocego losu. To przez jego przemocowe zachowania obozowy koszmar prześwituje najbardziej. Panek nie epatuje jednak dziecięcym okrucieństwem z ""Władcy much"". Interesują go raczej jego pojedyncze odpryski, pojedyncze gesty bolesnej bierności, jeden konkretny uśmiech, chwilami mordercza samodzielność Władka okularnika.        Julia Ślusarczyk,  Matylda Ignasiak,  Helena Mazur,  Krzysztof Durski,  Jakub Syska,  Maksymilian Balcerowski  Bart Babiński  Wilkołak jest więc zinternalizowaną krzywdą, ale też figurą, w której spotykają się ludzie i zwierzęta. Wygłodzone wilczury są oczywiście nośnikiem obozowej traumy, która wlecze się za dziećmi, natrętnie i nieubłaganie. Piszę nośnikiem, nie metaforą, gdyż film taką metaforę w moim odczuciu przekracza. Psy przynoszą ze sobą fragment lagrowej przeszłości – ale Pankowi udaje się opowiedzieć o nich także jako o zwierzętach po prostu, nie tylko o emanacji ludzkich lęków, ale o żywych istotach, tresowanych, używanych, męczonych i porzuconych. Przemoc ulega mutacjom we wszystkich kierunkach, ale tego, co się później między dziećmi a zwierzętami wydarza, już nie wypada zdradzać. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Kler (2018),7,"Niech odetchnie ten, kto w zwiastunie ""Kleru"" zobaczył więcej Patryka Vegi niż Wojtka Smarzowskiego. Niech śpi spokojnie ten, kto usłyszawszy zapowiadające film pijackie ""Hej, sokoły"", skulił się w oczekiwaniu na toporne jasełka. Bo nawet jeśli przy wszystkich różnicach stylu, rzemiosła i artystycznej subtelności wciąż może kusić porównanie Smarzowskiego do Vegi, to niech lepiej przestanie kusić. Nawet jeśli wydaje się, że panowie rywalizują o to, który dokona bardziej dosadnej rewizji krajowych instytucji, to wciąż więcej ich dzieli, niż łączy. Vega zadowala się bowiem zainscenizowaniem szopki, płytkim zagraniem na stereotypach, śmieciowym kinem niskiej refleksji i wysokiego przychodu. U Smarzowskiego szopka kończy się zaś na zwiastunie i pierwszych piętnastu minutach filmu. Potem rusza kino może i typowo Smarzowskie, może i zwyczajowo czarnowidcze, ale nie nienawistne, nie zaślepione. Żeby było jasne: żaden ateista nie wyjdzie z seansu ""Kleru"" nawrócony. Ale nie spodziewałbym się też linczów i palenia kościołów.       Robert Więckiewicz  Atlas SztukiKrakowskie Biuro FestiwaloweShowmaxProfil FilmPolski Instytut Sztuki FilmowejFilmoteka Narodowa – Instytut AudiowizualnyKino Świat  Smarzowski rozpoczyna film od stereotypu, by potem poskrobać głębiej. Oto trzech zaprzyjaźnionych księży oddaje się popijawie. Jeden prosto z libacji wyrusza udzielić ostatniego namaszczenia, dwaj pozostali odchodzą chwiejnym krokiem do swoich samochodów, siadają za kółkami i beztrosko rozjeżdżają się do domów. Sacrum ni widu, ni słychu, profanum na całego. Grubo? Ano grubo, ale podobna satyra na grzechy Kościóła to przecież żadne novum, żaden skandal. Raczej klasyczny topos literacki. Już Krasicki pisał, że ""cnota, nie odzież, czyni zakonnika"", a nie był pierwszym w historii, który ośmielił się rzucić kamieniem. Przejaskrawienie służy zresztą reżyserowi zaledwie do wyostrzenia perspektywy. Kabaret potykających się o własne nogi zapijaczonych duchownych to tylko wstęp do typowo ""Smarzowskiego"" moralitetu.  Jak w poprzednich filmach reżysera ten moralitet jest jednak przetrącony, ma przesunięty punkt ciężkości. Złu pisanemu wielką literą przeciwstawić można tu co najwyżej mniejsze zło. Czystego dobra ze świecą by szukać, żaden z księży nie jest nieskazitelny. Mniejsza o pijaństwo – ksiądz Kukuła (Arkadiusz Jakubik) zostaje oskarżony o molestowanie chłopca, ksiądz Trybus (Robert Więckiewicz) ma romans z gospodynią, ksiądz Lisowski (Jacek Braciak) ""ustawia"" kościelne przetargi. Pedofil, cudzołożnik i gangster? Być może, ale Smarzowski nie zatrzymuje się na samych gębach. Oczywiście, ""Kler"" jest litanią kościelnych nadużyć, skupionych w postaci arcybiskupa Mordowicza. Grający go Janusz Gajos kreuje postać przerysowaną, adekwatnie do ""znaczącego"" nazwiska. To zacierający rączki, liczący pieniądze i zepsuty do szpiku kości klecha, figura rodem z paszkwilu. Ale taka jest logika moralitetu: Mordowicz uosabia po prostu skrajność, jeden z końców moralnej skali. Dla tkwiących wewnątrz takiego układu współrzędnych księży reżyser ma więcej współczucia i zrozumienia.        Arkadiusz Jakubik  Atlas SztukiKrakowskie Biuro FestiwaloweShowmaxProfil FilmPolski Instytut Sztuki FilmowejFilmoteka Narodowa – Instytut AudiowizualnyKino Świat  Smarzowski pokazuje ludzi Kościoła uwięzionych na małomiasteczkowych plebaniach, wśród siermiężnych kuchenek gazowych i firanek albo w sieci wielkomiejskich układów władzy, między instytucjonalnym młotem a kowadłem. Ludzi mających przewodzić, ale często zagubionych, funkcjonujących siłą bezwładu, pozbawionych wsparcia. ""W kłopocie nie ma do kogo gęby otworzyć"", lamentuje młody duchowny, idealista przeżywający pierwszy kryzys wiary.  Bergman przeciwstawiał kiedyś wątpiącego księdza potwornemu milczeniu Boga. Smarzowski pokazuje sytuację jeszcze bardziej rozpaczliwą: księdza mierzącemu się z milczeniem drugiego człowieka, milczeniem stojącej za tym człowiekiem instytucji. ""Kler"" nie pyta bowiem, skąd bierze się zło. Pokazuje tylko, jak kwitnie ono w atmosferze wszechobecnych układzików, tajemnic poliszynela i zmów – właśnie – milczenia. Czyli w atmosferze produkowanej przez kościelną machinę. Takiej, która łamie kręgosłupy idealistów, a nagradza tych, co płyną z nurtem. Ni mniej, ni więcej: oto kolejna opowieść o ""domu złym"".   Smarzowski zachowuje jednak ludzką skalę, nie daje się ponieść metaforze. Zamiast walić po oczach, przedstawia wielowymiarowych, skonfliktowanych bohaterów. Braciak daje skoncentrowany, mrożący krew w żyłach występ, Więckiewicz odsłania rzadko pokazywaną wrażliwą stronę, ale najciekawszą postać kreuje chyba Jakubik. Jego Kukuła odczuwa na własnej skórze, jak rząd dusz wymyka się z rąk, jak zarządzana przez księdzowski autorytet energia społeczna obraca się przeciwko niemu, przepoczwarzając się w pęd wykluczenia, zemsty. W smutnych, ekspresyjnych oczach aktora rozgrywa się dramat mężczyzny zmuszonego do konfrontacji ze szczególną siłą wyższą: instytucjonalnym betonem i własną mroczną przeszłością. Na swój sposób każdy z trzech bohaterów poszukuje zresztą prawdy – czy jest to prawda o sobie samym, czy o grzechach Kościoła.    Smarzowski zmyślnie wykorzystuje tu formułę spowiedzi. Najpierw pokazuje nam odbębniających sakrament księży, którzy rozgrzeszają i nakazują pokutę rutynowo, na odwal się. Potem, gdy życiorysy bohaterów stają na głowie, księża muszą sami wejść w rolę spowiadających się. Wyznać własne, trudne, niekanoniczne prawdy.       Jacek Braciak  Atlas SztukiKrakowskie Biuro FestiwaloweShowmaxProfil FilmPolski Instytut Sztuki FilmowejFilmoteka Narodowa – Instytut AudiowizualnyKino Świat  Tak, ""Kler"" to film jawnie krytyczny. Ale Smarzowski oddaje sprawiedliwość swoim bohaterom, nie spuszcza całego chrześcijaństwa do kibla, niuansuje. Wychodzi z pozycji moralisty, a nie mąciwody. Jeśli miałbym coś ""Klerowi"" zarzucić, to byłby to brak wiary – ale nie tej, co myślicie. Chodzi mi o wiarę w widza. Wiarę w to, że odbiorca poradziłby sobie bez podanych ciężką ręką,  oczywistych retrospekcji, które konfrontują nas z horrorami przeszłości. Wystarczyłyby przecież typowo ""Smarzowskie"" montażowe przebłyski, rodem z pamiętnego finału ""Róży"". Myślę, że oskarżenie i tak wybrzmiałoby wówczas wystarczająco głośno. ""Kler"" przekonuje przecież raczej reżyserską konsekwencją niż aktami narracyjnej agresji. To film wyważony, skupiony, zręcznie balansujący między żartem, grozą a (nawet!) wzruszeniem, nie uciekający się do prostych odpowiedzi.        Wojciech Frycz,  Janusz Gajos,  Marcin Rychcik  Atlas SztukiKrakowskie Biuro FestiwaloweShowmaxProfil FilmPolski Instytut Sztuki FilmowejFilmoteka Narodowa – Instytut AudiowizualnyKino Świat  Co ciekawe, w całym tym bagnie tli się nawet iskierka nadziei – choć jest to jedynie promyczek pragmatyzmu, pokornego spuszczenia głowy i robienia swojego. Bez zmian: idealistyczne gesty w świecie Smarzowskiego wciąż pozostają gestami fatalistycznymi, skazanymi na porażkę. Paradoksalnie! Bo przecież o co, jak nie o ideały walczy swoim kinem reżyser. A że ideały bywają różne? To zupełnie inna para kaloszy. Ktoś zakrzyknie zapewne (już krzyczą), że Smarzowski ""widzi tylko to, co chce"", że ""to nie cała prawda o Kościele"". Ale to tak jakby powiedzieć, że ""Wesele"" to nie cała prawda o weselach, ""Drogówka"" to nie cała prawda o policji, a ""Dom zły"" to nie cała prawda o Polsce. "
Kamerdyner (2018),6,"Po trącących myszką komediach kostiumowych (""Śluby panieńskie"", ""Panie Dulskie"") Filip Bajon powrócił do tematów, na których zna się najlepiej. Rozpisana na 45 lat saga rodu von Kraussów, opowiadająca o relacjach niemiecko-polsko-kaszubskich, to jeden z naszych najambitniejszych filmów ostatnich lat. ""Kamerdyner"" pojawił się w momencie, w którym nikt nie spodziewał się po reżyserze dzieła na miarę jego ""Magnata"" z 1986 roku. Bajon chciał stworzyć własne opus magnum – doprowadził jednak do perfekcji tak wiele elementów, że nie starczyło mu już energii, by zadbać o to, co najważniejsze.       Sebastian Fabijański,  Marianna Zydek  Marcin Makowski Pierwszy kwadrans ""Kamerdynera"" jest zdumiewający: oto ktoś zdecydował się opowiadać w wysokim kluczu epickim, w którym kształt i kompozycja każdego ujęcia pracują na rzecz niezapomnianego widowiska. Reżyserska swada i operatorska precyzja w malowaniu obrazem coraz to nowych pejzaży i wnętrz (na czele z pałacem von Kraussów) zostaje utrzymana do samego końca dwuipółgodzinnego filmu. Rozbudza też apetyt na równie intensywną opowieść o zamieszkujących owe przestrzenie postaciach. Te jednak poruszają się po wysmakowanej szachownicy Bajona dosyć niemrawo.   Osią fabuły jest historia bękarta hrabiego Hermanna (wampiryczny Adam Woronowicz), czyli złotowłosego Mateusza Krolla (Sebastian Fabijański). Znajduje on sobie miejsce na dworze von Kraussów, ale pomimo inteligencji i wrażliwości nie zostaje posłany na studia i doznaje od rodziny serii upokorzeń. Romans z córką hrabiego Maritą (Marianna Zydek) dodatkowo utrudnia jego funkcjonowanie w obcym klasowo środowisku. Ze szkodą dla naszego zaangażowania w całą historię, Bajon bardziej dba o choreografię i oprawę wizualną kolejnych sekwencji aniżeli o szkicowanie osobowości bohaterów i przekonujących konfliktów. Oglądamy więc miejscami oszałamiającą wizję, która jest jednak martwa w środku.       Marianna Zydek  Marcin Makowski Bajon gra poniekąd we własnej lidze. Oprócz mistrzów takich jak Wojciech Jerzy Has  i Jerzy Kawalerowicz, nikt w polskim kinie nie potrafił z podobnym z kunsztem tkać wielowątkowych, refleksyjnych filmów-arrasów, w których moglibyśmy się zanurzać niczym w XIX-wiecznych powieściach. Co istotne, styl Bajona pozbawiony jest zmurszałego gigantyzmu spod znaku Jerzego Hoffmana, dla którego nagromadzenie rekordowej liczby statystów jest już wielkim powodem do dumy. Choć nieobce są Bajonowi ekscentryczne zawijasy płynącej przez korytarze kamery czy też rozkoszowanie się mleczną poświatą padającą na wiśniowe meble w pałacu von Kraussów (zdjęcia Łukasza Gutta to ekstraklasa), każdy z tych zabiegów buduje gęstość przywoływanego w ""Kamerdynerze"" czasu i miejsca. Jako historiozof, próbujący wskrzesić świat przypominający ten z ""Buddenbrooków"" Thomasa Manna, Bajon zajmuje miejsce osobne i nie ogląda się na doraźne kinowe mody.       Sebastian Fabijański  Rafał Pijański ""Kamerdyner"" zresztą nie tyle nawiązuje do Viscontiego, jak chcą niektórzy, ile tworzy kaszubski apokryf do jego ""Zmierzchu bogów"" z 1969 roku. Podobnie jak w dekadenckim klasyku włoskiego mistrza, jednym z centralnym wydarzeń jest noc długich noży, czyli czystka przeprowadzona w 1934 roku na przeciwnikach Adolfa Hitlera z SA; z Viscontiego przejął też Bajon splot homoseksualizmu i nazizmu (który odnajdujemy w kliszowym niestety portrecie Kurta, syna von Kraussów). Kiedy w jednej ze scen jeziorem płynie łabędź, tak ważny w ""Ludwigu"" Viscontiego, staje się jasne, że mimo deklaracji scenarzystów, iż ""Kamerdyner"" jest ściśle oparty na faktach i przedstawia dzieje prawdziwej rodziny, zafascynowany kulturą germańską Bajon dał upust własnej wyobraźni i przywołał obrazy, które są mu szczególnie bliskie.  Jeśli ""Kamerdyner"" nie tworzy zwartej, bezbłędnej całości godnej talentu ""Viscontiego z Koluszek”, by przywołać miejsce akcji jednego z najbardziej znanych filmów Bajona, to przyczyną jest odczłowieczenie tej historii o wyniosłych arystokratach i prostych Kaszubach. Właściwym bohaterem filmu jest ziemia, po której przez pół wieku stąpają bohaterowie – odporna na zmiany granic i zawieruchę historyczną, ale też obojętnie odnosząca się do okropieństw dwóch wojen światowych. Upływający czas odbija się na twarzach wszystkich postaci, ale nie mamy wrażenia, żeby aktorzy rzeczywiście przeżywali tę historię oraz żeby von Kraussowie byli kluczowymi elementami opowieści. Podobnie jak zastawa stołowa i odchodzący w przeszłości wiek XIX, wszyscy pokryci są patyną – urokliwą, ale nie wzbudzającą szczególnych emocji. "
7 uczuć (2018),7,"Koterski znów to zrobił, zrobił to, chciałoby się rzec, naśladując zaraźliwą frazę, jaką posługują się postacie z filmów reżysera. Podobnie jak w ""Dniu świra"" i – zwłaszcza – we ""Wszyscy jesteśmy Chrystusami"" polski twórca zafundował swoim bohaterom terapię szokową. Dzięki niej ludzie żyjący przez lata w cieniu kompleksów, lęków i smutków zyskują szansę, by wreszcie wypowiedzieć swe problemy na głos. Brzmi to wszystko niepokojąco poważnie? Na szczęście nie ma się czego bać. Koterski udowadnia, że wciąż doskonale operuje groteską, a jego ekranowa sesja psychoanalityczna przypomina efekt współpracy Dr. House'a z Witoldem Gombrowiczem.  Wątek terapeutycznej mocy ""7 uczuć"" bardzo mocno wybrzmiał w dyskusjach po premierowych seansach filmu na festiwalu w Gdyni. Nowe dzieło Koterskiego weszło wówczas w zaskakujący dialog z ""Klerem"", a więc filmem, który również powstał z ambicją niesienia odbiorcom oczyszczenia. O ile jednak u Smarzowskiego ten szlachetny, choć ryzykowny zamiar dotyczy głównie wybranej sfery życia publicznego, o tyle Koterski swoim zwyczajem postawił na perspektywę kameralną.  Reżyser zrobił wiele, by udowodnić, że mówienie o uzdrawiającym potencjale ""7 uczuć"" to coś więcej niż tylko efektowna metaforyka. Twórca ""Domu wariatów"" nie bez kozery rozpoczyna swój film od cytatów z psychologa Andrzeja Samsona i działacza społecznego Wiktora Osiatyńskiego. Wspólny mianownik obu wypowiedzi stanowi przekonanie, że klucz do większości naszych kłopotów z wyrażaniem emocji tkwi w nieprzepracowanych traumach z dzieciństwa. Podejmując ten trop, twórca ""Dnia świra"" zabiera bohaterów w bolesną, ale chwilami nieodparcie zabawną podróż do przeszłości.   Początkowo pełnej absurdów codzienności przygląda się z chłodną precyzją naukowca, uwypuklaną dodatkowo za sprawą narracji z offu czytanej przez… Krystynę Czubównę. Bardzo szybko okazuje się jednak, że ów zabieg to tylko trik, a pod maską ironisty Koterski skrywa twarz wrażliwca kochającego pogruchotanych przez życie protagonistów. Wskazówkę do takiego właśnie odczytania intencji reżysera można znaleźć już w wyborach obsadowych. W roli Adasia Miauczyńskiego, w którego w przeszłości wcielali się między innymi Marek Kondrat, Andrzej Chyra i Adam Woronowicz, występuje tym razem Michał Koterski. Decyzja, by powierzyć tę skomplikowaną misję aktorowi charakterystycznemu mogła sprawiać wrażenie ryzykownej, ale ostatecznie okazała się strzałem w dziesiątkę.  Młody Koterski umiejętnie wygrywa na ekranie nieporadność, narcyzm i zagubienie czyniące z niego modelowego Piotrusia Pana, wieczne dziecko niemające szans, by kiedykolwiek naprawdę dorosnąć.   Temperament Adasia Miauczyńskiego wywiera decydujący wpływ na tonację całego filmu. Koterski senior umiejętnie żongluje nastrojami, bez ostrzeżenia przechodząc od okrucieństwa do czułości, od poezji do rubaszności. Im bliżej finału ""7 uczuć"", tym bardziej reżyser radykalizuje nastrój i dryfuje ze swoim dziełem w stronę manifestu wymierzonego przeciw mechanizmom ograniczającym wolność dojrzewającej jednostki. Najlepiej wypadają pod tym względem sekwencje stanowiące pyszną kpinę z absurdów świata edukacji. Niech bowiem pierwszy podniesie rękę ten, kto nigdy nie czuł podobnego zażenowania jak bohaterowie nieustannie strofowani przez nauczycieli mówiących im, jak żyć i tłoczących do głów bezużyteczną wiedzę o dopływach Nilu i szczegółach ""W pustyni i w puszczy"".  Jeśli do Koterskiego można mieć o cokolwiek pretensje, to o to, że chwilami sam podchodzi do widza z tak piętnowanym przez siebie protekcjonalizmem. Przekaz ""7 uczuć"" nawołujących do zmian modelu funkcjonowania relacji dorośli – dzieci jest tak jasny, że naprawdę nie trzeba kazać bohaterom wygłaszać na ten temat deklaratywnych monologów. Jeśli ten delikatny populizm sprawi, że film Koterskiego trafi do większej liczby widzów i w ten sposób zmusi ich do autorefleksji, reżyser w pełni zasłuży na usprawiedliwienie. Nawet jeżeli jednak tak się nie stanie, ""7 uczuć"" pozostanie jednym z najważniejszych dzieł w dorobku jego twórcy. Krótko mówiąc, Koterski, siadaj, piątka z minusem."
Jesień we Francji (2017),7,"Realizacja filmów zahaczających o temat ""kryzysu migracyjnego"" to zadanie podwyższonego ryzyka. Jakiś czas temu na własnej skórze przekonał się o tym Jacques Audiard, który usłyszał kilka cierpkich słów o swoich ""Imigrantach"", pomimo że otrzymał za nich Złotą Palmę w Cannes. W momencie premiery francuscy dziennikarze zarzucali reżyserowi przede wszystkim hołdowanie stereotypowemu wizerunkowi tytułowych bohaterów. Zgodnie z nim przybysze z krajów arabskich i Afryki po dotarciu do Europy błyskawicznie integrują się ze światkiem przestępczym i wybierają życie na granicy prawa. Cokolwiek by sądzić o zasadności zarzutów pod adresem Audiarda, trzeba przyznać, że Mahamat-Saleh Haroun w ""Jesieni we Francji"" poszedł zupełnie inną drogą. Bohaterami swego filmu uczynił pochodzących z Republiki Środkowoafrykańskiej intelektualistów, którzy liczą na to, że wykształcenie pomoże im lepiej odnaleźć się w europejskiej rzeczywistości.         Eriq Ebouaney  TV5 MondeCiné+Région Ile-de-FrancePili FilmsCanal+ Francearte France Cinéma Nietypowy punkt wyjścia to niejedyny atut ""Jesieni…"". Obecność dwóch protagonistów pozwala Harounowi sięgać na przemian po przeciwstawne rejestry emocjonalne. Obaj mężczyźni hołdują bowiem zupełnie innym strategiom reagowania na nieprzychylne traktowanie ze strony państwa francuskiego. Postawę Etienne'a, z wykształcenia filozofa, znamionuje romantyzm, emocjonalność i skłonność do radykalnych gestów natury politycznej. Zaprzyjaźniony z nim Abbas, z zawodu nauczyciel, stara się z kolei znosić los emigranta z pokorą i spokojem. Choć reżyser rozumie motywacje obu mężczyzn, ciekawsza wydaje mu się taktyka przyjęta przez drugiego z nich.  Abbas prezentuje się na ekranie jako wrażliwy mężczyzna, który umiejętnie opiekuje się dziećmi. Trapiące bohatera kłopoty z biurokracją czynią z niego modelową ofiarę systemu. Aby uwiarygodnić jego okrucieństwo, Haroun konsekwentnie dba zresztą o to, by opresyjne władze nie miały swojej ekranowej twarzy. Pomimo że wiele słyszymy o konsekwencjach bezduszności urzędników czy pracowników służb mundurowych, niemal nigdy nie widzimy ich przy pracy. Ta osobliwa z pozoru strategia wydaje się głęboko przemyślana i nadaje ""Jesieni"" rys złowieszczej, kafkowskiej uniwersalności.       Eriq Ebouaney,  Sandrine Bonnaire,  Ibrahim Burama Darboe,  Aalayna Lys  TV5 MondeCiné+Région Ile-de-FrancePili FilmsCanal+ Francearte France Cinéma Nawet jeśli rysujący się przy tej okazji podział ""dobrzy ludzie – złe instytucje"" sprawia wrażenie zbyt prostego, reżyser robi wiele, by maksymalnie go uwiarygodnić. Sympatię wobec Abbasa zwiększają zwłaszcza sekwencje przedstawiające go w towarzystwie nowej, francuskiej partnerki. Na całe szczęście postać Carole Blaszak jest jednak czymś więcej niż ozdobą głównego bohatera i ma do odegrania niepoślednią rolę fabularną. Dziewczyna, która – jak wskazuje samo nazwisko – pochodzi z rodziny polskich imigrantów, stanowi modelowy przykład udanej asymilacji. Carole ma świadomość swoich korzeni, ale doskonale odnalazła się we francuskiej rzeczywistości i łatwo przejęła miejscowy styl życia. Dlaczego w jej przypadku okazało się to możliwe? Chodzi o to, że Polskę i Francję dzieli mniejszy dystans kulturowy? A może w czasach dorastania bohaterki mieszkańcy kraju nad Sekwaną byli bardziej życzliwie nastawieni do obcych?  Doniosłość tych pytań będzie jeszcze większa, gdy zwrócimy uwagę, że rolę Carole zagrała sama Sandrine Bonnaire. Fakt, że gwiazda Chabrola, Leconte'a i Vardy przekonująco wcieliła się w postać prostej córki imigrantów podkreśla płynny charakter granicy między tym, co ""swoje"" i ""obce"". W świecie portretowanym przez Harouna te iluzoryczne podziały trzymają się jednak mocno. Irytacja, która towarzyszy nam z tego powodu, utrzymuje się jeszcze długo po seansie i udowadnia, że skromny film pokroju ""Jesieni…"" dysponuje zaskakującą siłą oddziaływania. "
Predator (2018),7,"Pamiętacie tego gościa, który w ""Predatorze"" Johna McTiernana próbował zabawiać kolegów sprośnymi dowcipami? Taki z brudnymi okularami na nosie i komiksem pod ręką wyglądał bardziej na nerda niż członka elitarnej jednostki komandosów. Zresztą, nie mieliście nawet okazji zobaczyć go w akcji, bo bardzo szybko padł ofiarą mierzącego ponad dwa metry przybysza z kosmosu. Jedyne, co po nim zostało, to trochę wnętrzności i poczucie, że pozostali przy życiu żołnierze popełnili duży błąd, godząc się na udział w misji. Grający go Shane Black nie zrobił wprawdzie kariery jako aktor, ale jego nazwisko i tak wkrótce potem zelektryzowało Hollywood (jako jeden z pierwszych autorów zainkasował siedmiocyfrową kwotę za scenariusz). Dziś, 30 lat po pierwszym starciu z kultowym zabójcą, filmowy Hawkins znów stanął z nim w szranki. Tym razem przygotował jednak lepsze kawały i zadbał o to, by zwiększyć swoje szanse na wyjście cało ze spotkania – nie tylko bowiem napisał fabułę, ale też zadbał o to, by znaleźć się w bezpiecznej odległości, tj. po drugiej stronie kamery.        Thomas Jane,  Augusto Aguilera,  Boyd Holbrook,  Trevante Rhodes,  Keegan-Michael Key  Twentieth Century Fox Film Corporation O ile początek filmu to jeszcze nostalgiczne spojrzenie na poprzednie części serii (predator atakuje żołnierzy odbijających zakładników z rąk kartelu narkotykowego), to im dalej w las, tym bardziej czuć rękę Shane’a Blacka: bohaterowie dowcipkują i zaliczają slapstickowe przewrotki, a męsko-męska przyjaźń rozwija się na gruncie walki o przetrwanie. Dodajmy do tego balansujące na granicy absurdu sytuacje (kto nie chciałby się zakumplować z kosmicznym psem o wdzięku i aparycji małego czołgu?) oraz dziecięcego protagonistę sprowadzającego historię na tory kina nowej przygody (por. ""Bohater ostatniej akcji"") i voilà! Oczywiście w przypadku bazującego dotąd na brutalnej przemocy i poczuciu osaczenia ""Predatora"" taka mieszanka może się wydawać co najmniej ryzykownym posunięciem (i pewnie znajdą się fani, którzy wyjdą z kina, kręcąc z niesmakiem głową), ale reżyserowi udaje się uniknąć katastrofy.         Twentieth Century Fox Film Corporation Przede wszystkim wraz z Fredem Dekkerem stworzył galerię oryginalnych postaci, które już na starcie obdarzamy sympatią. Snajper Queen McKenna (Boyd Holbrook) może i nie wygrałby na rękę z Dutchem Schaefferem (Arnold Schwarzenegger w ""Predatorze""), ale brawurą i graniczącą z szaleństwem odwagą nie ustępuje Martinowi Riggsowi (Mel Gibson w ""Zabójczej broni""). Jako że większość czasu poświęca służbie ojczyźnie, w umyśle swego 12-letniego syna Roryego (Jacob Tremblay) funkcjonuje jako mityczny bohater dbający o zachowanie właściwego porządku świata. Kiedy więc w ręce chłopaka przypadkowo trafia tajemnicza przesyłka nadana przez ojca, uznaje on ją za prezent mający zrekompensować mu nieobecność jednego z rodziców i z radością odpala coś, co bierze za nową konsolę. Szczęśliwym trafem, zanim predator zgłosi się po swoją własność, Quinn przybywa na ratunek w asyście grupy hospitalizowanych psychiatrycznie weteranów (zdobył ich szacunek, opowiadając o spotkaniu z obcym) oraz dr Casey Bracket (Olivia Munn), wygadanej genetyczki od dziecka marzącej o przygarnięciu zwierzaka z kosmosu.   Nie myślcie jednak, że nowy ""Predator"" jest kinem familijnym! Jak przystało na kontynuację jednej z najbrutalniejszych franczyz w historii kina, kosmiczni myśliwi nie oszczędzają cierpienia swoim ofiarom, brutalnie rozrywając i patrosząc ich ciała, a walczący z nimi bohaterowie używają adekwatnych do sytuacji wyrażeń (niestety, żadne z nich nie nadaje się do cytowania). Swoim filmem Shane Black robi więc prezent tym dzieciakom, które na przełomie lat 80. i 90. były za małe, by rodzice pozwolili im oglądać hity epoki VHS. Bo kto z nas szukał kiedyś pretekstu, by podejrzeć choć fragment zakazanego filmu? "
Smak zemsty. Peppermint (2018),3,"""Dzień dobry, serdecznie witamy w naszym sklepie z piniatami. Tam z boku mają Państwo piniaty, tutaj – pod kolorowymi papierami – trzymamy ciężką amunicję, a na górze, w kantorku, porcjujemy koks i liczymy banknoty. Wszyscy jesteśmy latino (no dobra, z wyjątkiem tego tu, z Korei, i jeszcze takiego jednego Chińczyka na posyłki), mamy demoniczne tatuaże na gębach, bandany, łańcuchy i noże. Nasz szef jest tak złowrogi, że na zapleczu postawił posąg kostuchy i codziennie się do niego modli. Nosi pornowąsik. W czym możemy Państwu pomóc?"".       Jennifer Garner  STX Financing, LLC Po takim uroczym zaproszeniu w ""Peppermint"" od razu włącza się wirówka – łamanie kości, walenie na odlew kastetem, dziurawienie mózgów, ucinanie kończyn. Maszynką do zabijania, która nigdy nie puka do drzwi, o nic nie pyta i nie wdaje się w rozważania moralne, jest Jennifer Garner – aktorka o twarzy tak dziwnie beznamiętnej, że mogłaby zastępować manekiny na starych wystawach sklepowych. Jej Riley North jeszcze do niedawna żyła życiem zubożałej klasy średniej – praca w banku, nadgodziny i wredny szef, ciułanie na prezent dla dziecka, awantury na zebraniach skautów. A ponieważ od czasów pierwszego ""Życzenia śmierci"" w Stanach najwyraźniej niewiele się zmieniło i ulicami wciąż władają gangi psychopatów, któregoś dnia zwyrodniali latynosi opróżniają magazynki prosto w męża i córkę Riley. Żeby trauma była jeszcze większa, dzieje się to na oczach bohaterki, w trakcie rodzinnego wypadu do wesołego miasteczka. Cóż z tego, że wcześniej mąż – niby taki święty – w ostatniej chwili wymiksował się ze skoku na forsę kartelu narkotykowego? Kobieta budzi się po mięsiącu w śpiączce i chociaż doskonale pamięta twarze morderców, skorumpowany wymiar sprawiedliwości puszcza wolno gangsterów, a ją samą wysyła do szpitala psychiatrycznego. Dalej jest już z górki: szamotanina w sądzie, ucieczka z pędzącej karetki, pięć lat spędzone na treningu i w końcu powrót do LA z trzy razy większym bicem i wyrafinowanym planem zemsty – trzeba walić w przestępczą piniatę tak długo, aż w końcu pęknie. Walić poza prawem, walić na oślep.        Jennifer Garner  STX Financing, LLC No i to bicie w kukłę przynosi zamierzone skutki: najpierw ginie przekupny sędzia, potem kolejni gangsterzy i źli policjanci, a cała Ameryka kibicuje antysystemowej mścicielce na Facebooku. Mroczna piniata zaczyna się rozpadać, ale w środku jakoś pusto, słodycze nie chcą lecieć. Miało być groźnie i w napięciu, a zamiast tego ciągle parskamy śmiechem. Za dużo w ""Peppermint"" pulpy w pulpie, za dużo schematu w i tak mocno już schematycznym gatunku. Pomijam, że motyw samosądu i niedziałającego systemu sprawiedliwości – jakby żywcem wyjęty z kina lat 80. – sprawia anachroniczne wrażenie i raczej średnio pasuje do realnych bolączek dzisiejszego świata. Gorzej, że na zapleczu sklepu z piniatami ktoś upakował całe latynoskie bestiarium – tak naszpikowane złem i stereotypami, że ociera się to wszystko o rasistowską hucpę. Śniadzi gangsterzy są jak wymarzone tarcze strzelnicze Ku Klux Klanu – zero osobowości, zero myślenia, tylko góra złego mięsa do dziurawienia kulami. Potwory nie muszą przejawiać żadnych oznak człowieczeństwa – szydzą ze śmierci dziecka, torturują z uśmiechem na ustach, słuchają ostrej muzyki, prowadzą ze sobą marnie napisane rozmowy i bełkoczą jak pacjenci po lobotomii. Ich herszt – niejaki Garcia – naprawdę pali świeczki przed wysadzaną klejnotami figurą śmierci z kosą, bardziej w klimacie H.P. Lovecrafta niż meksykańskiego kultu Santa Muerte. Skoro jest tak obleśnie, to dlaczego mielibyśmy nie wycharczeć za klasykiem: ""Wytępić całe to bydło!""?        Jennifer Garner  STX Financing, LLC Charczymy, a właściwie charczy za nas Riley – anielica śmierci, podobno wielka nowość w zdominowanym przez facetów panteonie mścicieli. Tyle że w szczękościsku Garner nie ma nic oryginalnego – aktorka powiela wszystkie najbardziej sztampowe gesty i pozy kinowych twardzieli. W ogóle nie obserwujemy, jak się zmienia, trenuje, hartuje nową osobowość. Są tylko szybkie skoki w przód i w tył – bohaterka raz mięknie, rozpacza i kupuje psychotropy, a już za chwilę mieszka pod mostem z bezdomnymi, śpi na granatach i polewa rany czystym spirytusem. Zabija bez słów, z zimną krwią, jak automat – nieważne, czy chodzi o skorumpowanych urzędników, czy psychopatycznych gangsterów. Garner nie tyle więc przejmuje część stereotypowo męskiej twardości, co po prostu gra w tym filmie faceta. Możemy na jej miejsce wstawić dowolną gatunkową figurkę – Johna Rambo albo Paula Kerseya – i absolutnie nic nie zmieni, obejrzymy dokładnie to samo widowisko – nawet koszulka w typie ""żonobijki"" sprawdza się jako część znajomego imaginarium.   Nie jestem tylko pewien, czy na tym właśnie polega rewizja gatunku. Bo jeśli twórcom nie chodziło o rewizję, to właściwie o co? ""Peppermint"" jako wczesnojesienny ""multipleksiarz"" wypada strasznie anemicznie – jest do bólu odtwórczy, pełen krzywdzących uprzedzeń, marnie napisany i zagrany. Broni się może kilkoma wciągającymi scenami mordolejestwa, ale to raczej tani kwiatek do kożucha. Tej piniaty nikt nie musiał specjalnie rozbijać. Pękła sama. I tyle, koniec imprezy, można rozejść się do domów. Jest pobojowisko, nie ma co zbierać. Nawet złamanego miętusa. "
Juliusz (2018),7,"Choć nad scenariuszem ""Juliusza"" pracowało w pocie czoła aż ośmiu autorów, w pełnometrażowym debiucie Aleksandra Pietrzaka można dostrzec ślad autorskiego stempla. Po świetnie przyjętych etiudach ""Mocna kawa wcale nie jest taka zła"" oraz ""Ja i mój tata"" 25-letni reżyser nakręcił kolejny film, którego sercem jest skomplikowana relacja między ojcem a synem. Jeśli więc po zwiastunach spodziewaliście się kabaretowego skeczu imitującego kino, czeka Was pozytywne zaskoczenie. ""Juliusz"" to udany mariaż zadziornej, wywiedzionej z ducha stand-upu komedii oraz rodzinnego melodramatu w stylu ""Debiutantów"".        Anna Smołowik,  Rafał Rutkowski,  Wojciech Mecwaldowski  Gigant Films/Juliusz  Grany przez Wojciecha Mecwaldowskiego tytułowy bohater to nauczyciel plastyki w średnim wieku, któremu takie uczucia jak spełnienie oraz radość życia są raczej obce. Mimo czterdziestki na karku wciąż dzieli mieszkanie z chorującym na serce ojcem - alkoholikiem i kobieciarzem (Jan Peszek). W pracy na każdym kroku spotyka się z dowodami braku uznania ze strony przełożonego (Andrzej Chyra) i uczniów. Aby związać koniec z końcem, mężczyzna chwyta się coraz to nowych chałtur, które wynajduje jego najlepszy przyjaciel (Rafał Rutkowski). Szansą na odmianę losu okaże się przypadkowe spotkanie z sympatyczną panią weterynarz (Anna Smołowik). Czy jednak Juliusz – złoty medalista w asekuranctwie oraz duchowy brat Adasia Miauczyńskiego – odważy się choć raz postawić wszystko na jedną kartę?  Film Pietrzaka ogląda się początkowo jak zbiór anegdot, których jedynym spoiwem zdaje się być postać głównego bohatera. Twórcy kpią z czego popadnie: absurdów polskiego piekiełka, tandety show-biznesu, realiów szkolnej dżungli, wątpliwej inteligencji służb porządkowych. Nieustannym obiektem żartów jest również niezmordowane libido ojca Juliusza. Z czasem okazuje się jednak, że kolejne komiczne epizody układają się w większą całość, a gagi coraz częściej przeplatane są momentami powagi. Twórcy opanowali sztukę, która Amerykanom przychodzi z łatwością, a w Polsce wciąż wydaje się czarną magią. Wiedzą, jak w obrębie jednej sceny rozbawić i wzruszyć widza, a przy okazji popchnąć do przodu intrygę. I choć ta ostatnia wydaje się w całości pozszywana z pomysłów, które widzieliście już kiedyś w innych filmach, ""Juliusza"" ogląda się z przyjemnością.       Anna Smołowik,  Wojciech Mecwaldowski  Gigant Films/Juliusz  Nie ma tu taniego glamouru znanego z TVN-owskich komedii: szklanych korporacyjnych pałaców, kilometrowych apartamentów i limuzyn prosto z salonu. Są za to nieźle napisane dialogi, żarty z zaskakującymi puentami oraz świetni aktorzy, którzy albo grali ostatnio w samych nieświetnych filmach, albo nie mieli do tej pory okazji wykazać się talentem przed szeroką publicznością. Rafał Rutkowski z wdziękiem wciela się w kumpla-kombinatora. Anna Smołowik jako ukochana bohatera łączy na ekranie wewnętrzne ciepło oraz twardy charakter. Show należy jednak do duetu Mecwaldowski – Peszek. Obaj z niezwykłym wyczuciem uderzają na przemian w tony komediowe i dramatyczne, tworząc pełnokrwiste kreacje mężczyzn różniących się od siebie pod niemal każdym względem, a zarazem niezwykle sobie bliskich.  Wizytówką ""Juliusza"" może być scena, która zaczyna się od minihołdu dla Chevy'ego Chase'a, ewoluuje w śmieszno-straszną sytuację rodem z ""Pulp Fiction"", by zakończyć się momentem szczerego wzruszenia. Twórcy nie boją się zderzać ze sobą różnych konwencji. Komedię romantyczną wzbogacają wątkiem sensacyjnym, sceny z udziałem aktorów mieszają z krótkimi animowanymi wstawkami, nieprzyzwoity żart na temat narządów płciowych potrafią przełamać niespodziewanym patosem. Ów eklektyzm wynika prawdopodobnie z faktu, że przy scenariuszu majstrowali zarówno popularni stand-uperzy, autorzy ""Planety singli"" jak i… krytyk filmowy. Nawet jeśli nie wszystkie ich dowcipy trafiają w dziesiątkę, finalny efekt jest świeży i  zabawny. ""Juliusz"" - jak na film o rysowniku przystało - powinien namalować uśmiech na twarzy niejednego widza. "
Biały Kieł (2018),6,"Skoro to opowieść o zwierzętach, musi być dla dzieci - to popularne przekonanie podzielają najwyraźniej twórcy animacji ""Biały Kieł"". Stworzyli bowiem kinowy odpowiednik produktów Gerbera: zbilansowaną narracyjną papkę. Ich film jest po prostu ładną powiastką o biednym wilczaku, którego losy pełne są wzlotów i upadków. To wszystko.         PROCIREPAngoaDépartement de la CharenteBackup MediaB Media KidsCanal+ FranceCiné+Bidibul ProductionsBig Beach FilmsSuperprodRégion RéunionRégion Provence-Alpes-Côte dAzurFilm Fund LuxembourgCentre National du Cinéma et de Limage Animée (CNC)France 3 CinémaWild BunchFrance Télévisions  Nie wątpię, że twórcy nieźle się musieli nagimnastykować, by oryginał Jacka Londona sprowadzić do przyjaznego filmidła dla całej rodziny. Okrucieństwo i bezwzględność przedstawionego przez amerykańskiego pisarza świata została mocno przytępiona. Negatywne postaci są groteskowo szkaradne, a przemoc pojawia się w niewielkich ilościach, często jedynie sugerowana. Buduje to bezpieczny kokon, który umożliwia odbiorcy zdystansowanie się od mrocznych aspektów opowiadanej historii.         PROCIREPAngoaDépartement de la CharenteBackup MediaB Media KidsCanal+ FranceCiné+Bidibul ProductionsBig Beach FilmsSuperprodRégion RéunionRégion Provence-Alpes-Côte dAzurFilm Fund LuxembourgCentre National du Cinéma et de Limage Animée (CNC)France 3 CinémaWild BunchFrance Télévisions  Te zabiegi stanowią też znak dla widzów, by nie przywiązywali za bardzo uwagi do faktu, że film dzieli tytuł z książką Londona. Animacja wydaje się nią jedynie z grubsza inspirowana. Twórcy przebierali w powieściowych wątkach niczym kucharz na targu ze świeżą żywnością, decydując się tylko na te produkty, które pasowały im do przygotowywanego dania (czego efektem jest na przykład zmienione zakończenie). Jeśli jednak ktoś zna oryginał pobieżnie, to będzie mógł spokojnie uznać film za solidną, choć uproszczoną, ekranizację. W końcu wątki dzieciństwa Białego Kła z matką w dzikich ostępach Jukonu, dorastania wśród Indian, walk psów i spotkania z Weedonem zostały zachowane. Do tego wszystkiego twórcy zdołali tak je połączyć, że animacja sprawia wrażenie bogatej fabularnie.         PROCIREPAngoaDépartement de la CharenteBackup MediaB Media KidsCanal+ FranceCiné+Bidibul ProductionsBig Beach FilmsSuperprodRégion RéunionRégion Provence-Alpes-Côte dAzurFilm Fund LuxembourgCentre National du Cinéma et de Limage Animée (CNC)France 3 CinémaWild BunchFrance Télévisions   Alexandre'owi Espigaresowi i ekipie scenarzystów nie udało się jednak zupełnie zachować ducha oryginału. ""Biały Kieł"" jest opowieścią stawiającą ważne pytania natury etycznej. Książkę spokojnie można byłoby przerobić na film pokroju ""Proroka"" czy nawet ""To nie jest kraj dla starych ludzi"". W końcu jest to historia o chciwości i barbarzyństwie ludzi, o okrucieństwie, jakiego trzeba się podjąć, jeśli chce się przeżyć w niegościnnym świecie, o zdradzie i o dobrych intencjach, które prowadzą do tragedii. Ponieważ jednak Espigares robił film dla młodych widzów, musiał to wszystko albo pominąć, albo pokazać w taki sposób, by nie zaprzątało to główek małych widzów. Stąd też w animacji brak jest głębszej refleksji nad tym, dlaczego losy Białego Kła ułożyły się tak a nie inaczej. Źli ludzie są źli, bo są źli, a przemoc i cierpienie jest stanem przejściowym, bo dobro - jak to w bajkach bywa - na końcu zawsze zwycięża.         PROCIREPAngoaDépartement de la CharenteBackup MediaB Media KidsCanal+ FranceCiné+Bidibul ProductionsBig Beach FilmsSuperprodRégion RéunionRégion Provence-Alpes-Côte dAzurFilm Fund LuxembourgCentre National du Cinéma et de Limage Animée (CNC)France 3 CinémaWild BunchFrance Télévisions  Oczywiście ten brak głębszego ""wgryzienia"" się w fabułę będzie przeszkadzał jedynie części dorosłej widowni. Ci, którzy świadomie wybiorą się na film szukając ładnej, podanej w atrakcyjnej formie animacji, powinni wyjść z kina usatysfakcjonowani. Obraz ma niezłą, choć mało oryginalną oprawę muzyczną. Sama animacja wyróżnia się na tle tego, co zazwyczaj można obejrzeć na dużym ekranie, choć do jej ""warstwowości"" (skutkującej nie zawsze namacalną interakcją różnych elementów obrazu ze sobą) trzeba się przyzwyczaić. ""Biały Kieł"" to po prostu dzieło bezpieczne - do skonsumowania bez wyrzutów sumienia i szybkiego zapomnienia.  "
Capri - Revolution (2018),5,"Capri - ulubione miejsce cesarza Tyberiusza, Jeana - Luca Godarda i piłkarzy SSC Napoli. Położona w pobliżu Neapolu wyspa to także, jeśli wierzyć cytatowi otwierającemu ""Capri Revolution"", ""miejsce potrafiące jeszcze w naszym, pozbawionym tajemnic świecie zachować zagadkowość i dziewiczość"". Brzmi pretensjonalnie? Właśnie taki jest, niestety, cały film Maria Martone, który nie ma w sobie za grosz obiecywanej w tytule rewolucyjności.   Akcja ""Capri Revolution"" rozpoczyna się w roku 1914. W scenie otwierającej widzimy, jak śliczna pasterka z zazdrością spogląda na grupę opalających się nago ekscentryków. Choć Lucia zerka na przybyszów z oddali, szybko zapragnie stać się częścią ich wspólnoty. Jak łatwo się domyślić, budząca się w prostej dziewczynie tęsknota za wolnością nie będzie w smak jej konserwatywnemu otoczeniu. Rodzący się z tego tytułu konflikt pomiędzy tradycją a nowoczesnością okazuje się nieprzekonujący. Dzieje się tak dlatego, że zarówno reprezentujący postęp malarz Seybu, jak i symbolizujący wstecznictwo bracia Lucii są postaciami boleśnie jednowymiarowymi. Jedyną osobą, która jakkolwiek wyróżnia się na ich tle, jest młody lekarz, zawieszony pomiędzy dwoma pozornie przeciwstawnymi światami. Choć Carlo to człowiek wykształcony i bywały w świecie, jednocześnie patrzy na wyzwolonych artystów z podejrzliwością i przestrzega Lucię przed zgubnym wpływem ich stylu życia.    Lekarz to jednak wyłącznie postać drugoplanowa, a jej ekranowa obecność nie zmienia faktu, że ""Capri Revolution"" wydaje się filmem niewykorzystanej szansy. Dzieło Martone, zawsze chętnie podkreślającego związki z regionem Kampanii, miało szansę stać się dla tych ziem tym, czym dla Sycylii okazało się kino Giuseppe Tornatore. U Neapolitańczyka próżno jednak szukać równie intensywnej mieszanki fascynacji i obrzydzenia opisywaną rzeczywistością, charakterystycznej dla najlepszych dzieł twórcy ""Maleny"". Tak naprawdę Martone w poszukiwaniu inspiracji wcale nie musiał zresztą sięgać aż tak daleko. Znacznie mniej schematyczną refleksję o rzeczywistości Neapolu i okolic, niż tą, którą udało się zaproponować w jego filmie, można było znaleźć w bestsellerowym cyklu literackim Eleny Ferrante. Na tle ""tetralogii neapolitańskiej"" i pierwszych odcinków wyreżyserowanego na ich podstawie serialu Saveria Costanza, dzieło Martone zakrawa jedynie na łabędzi śpiew starego mistrza.    Miałkość treści to jedno. Czym innym jest charakteryzująca Martone nieporadność stylistyczna. Tutaj boli choćby ostentacja, z jaką włoski twórca się wyposażyć opisywaną rzeczywistość w przysłowiowy ""pierwiastek magiczny"". Rezultaty tych wysiłków stanowią zwykle - jak choćby w scenie lewitacji Lucii w rytmie nastrojowej ballady - trudny do zniesienia kicz.   Jeśli Martone coś w ""Capri Revolution"" naprawdę się udało, to tylko wybór pierwszoplanowej aktorki. Marianna Fontana, która zasłynęła rolą jednej ze śpiewających bliźniaczek w - znanych również w Polsce - ""Nierozłącznych"" Edoardo de Angelisa, udowodniła, że tamten sukces nie był dziełem przypadku. W ""Capri Revolution"" Fontana pozostaje równie przekonująca zarówno jako zahukana wieśniaczka, jak i władająca językiem angielskim, wyzwolona muza artystów. Przy okazji aktorka wygląda również zjawiskowo, zgłaszając akces do wyścigu na następczynię Moniki Bellucci w roli międzynarodowej ikony włoskiej zmysłowości. Aby mieć w tej zaciętej rywalizacji większe szanse, Fontana musi jednak mieć w przyszłości większe szczęście w doborze ról i występować w lepszych filmach niż do bólu przeciętne dzieło Martone."
Mord (2018),6,"Shinya Tsukamoto po raz pierwszy w karierze wziął na warsztat gatunek kina samurajskiego. I – jak można się tego było spodziewać po twórcy ""Tetsuo"" oraz ""Kotoko"" – postawił go na głowie. ""Zan"" więcej ma wspólnego z beckettowskim teatrem absurdu aniżeli tradycyjnymi opowieściami o twardzielach w kimonach. To bardziej posępny poemat aniżeli kino akcji.  Akcja filmu rozgrywa się w XIX wieku w schowanej przed światem maleńkiej japońskiej wiosce. Sosuke Ikematsu wciela się w młodego ronina (czyli samuraja bez pana), który znalazł schronienie w domu rolników. W zamian za kąt do spania oraz miskę ryżu mężczyzna pomaga gospodarzom w pracy na polu, a w wolnych chwilach uczy fechtunku ich nastoletniego syna. Pewnego dnia w okolicy pojawia się kolejny ronin (w tej roli sam reżyser) szukający ochotników gotowych wyruszyć  z nim do stolicy w poszukiwaniu nowego zwierzchnika. Będący pod wrażeniem zdolności szermierskich bohatera przybysz zaprasza go na wyprawę. Co krok pojawiają się jednak nowe przeszkody opóźniające rozpoczęcie podróży. Sprawy komplikuje zwłaszcza obozująca niedaleko osady banda rzezimieszków, którzy wypatrują okazji, by rozpłatać komuś brzuch.  Drzewa szumią, ptaki świergoczą, strumyk płynie z wolna, a bohaterowie filmu Tsukamoty wydają się uwięzieni w egzystencjalnej pułapce. Kultura, tradycja i normy społeczne zamykają ich w wyraźnie określonych rolach. Samurajowie mają walczyć i zabijać, chłopi – siać ryż i zginać kark, zaś kobiety – w milczeniu akceptować decyzje mężczyzn. Kiedy jednak ktoś próbuje się wyłamać i wyjść poza schemat, tragedia jest tylko kwestią czasu. Reżyser z właściwą sobie przewrotnością portretuje mroczne namiętności targające trójką głównych postaci. Trudno o lepszą wizytówkę jego dzieła jak przedziwna (niezwykle sensualna i brutalna zarazem) scena miłosna, która zaczyna się od oralnej pieszczoty palca, a kończy na podduszaniu. W ""Zan"" pożądanie i przemoc zwierają się ze sobą, co owocuje duszną, oniryczną atmosferą.  Pod względem formalnym film Tsukamoty nie odbiega od jego wcześniejszych dokonań. Prowadzona z ręki cyfrowa kamera rzuca się zazwyczaj na lewo i prawo niczym zamknięte w klatce dzikie zwierzę. Montaż jest rwany i agresywny, a wypełniona wrzynającymi się w głowę dźwiękami bębnów i syntezatorów oprawa muzyczna przywodzi na myśl szamańskie rytuały. Ekranowe wybuchy przemocy – krótkie i niezwykle intensywne – nie mają w sobie nic z eleganckiego tańca mieczy. To raczej krwawa kotłowanina, której efektem są porozrzucane dookoła fragmenty zwłok. Sceny rodem z body horroru reżyser kontruje obrazami przyrody – niewzruszonej, majestatycznej, trwającej poza czasem.  Fani Tsukamoty prawdopodobnie nie będą narzekać. Znajdą tu wszystkie markowe składniki twórczości swojego ulubieńca: fetysz okaleczanego ciała, eksplorowanie ciemnych zakątków ludzkiego umysłu, surrealizm. Pozostałym widzom ""Zan"" może się jednak wydać nadto hermetyczny i pretensjonalny. Słowem, wszystko po staremu. "
Żona (2017),6,"Na początku kamera zabiera nas do sypialni starszego małżeństwa. Obserwujemy je w najbardziej intymnej, prywatnej przestrzeni. Widać, że mimo wieku i małżeńskiego stażu ciągle są ze sobą blisko. Dostrzegamy też, że na coś wspólnie nerwowo czekają. Szybko dowiemy się na co. W środku nocy mężczyznę, Joe Castlemana, budzi telefon ze Szwecji. Głos po drugiej stronie słuchawki informuje go, że właśnie został laureatem literackiej Nagrody Nobla.      Glenn Close,  Jonathan Pryce  Meta Film London Ltd Joe i jego żona Joann jadą odebrać wyróżnienie do Sztokholmu w towarzystwie wkraczającego w dorosłość syna, Davida. Dla niemłodego pisarza – podobnie jak dla profesora Borga w ""Tam, gdzie rosną poziomki"" – podróż po nagrodę okaże się podróżą w głąb własnej przeszłości i własnych demonów. W retrospekcjach widzimy początki relacji Joe i Joann. Poznają się w końcówce lat 50., on wykłada literaturę w jednym z college'ów, ona jest jego studentką. Joe zostawia dla Joann swoją pierwszą żonę i córkę. Ona porzuca pisarskie ambicje. Choć w college'u pisała obiecujące opowiadania, seksizm świata literackiego lat 50. przeraża ją tak bardzo, że nie widzi sensu, by w ogóle próbować zaistnieć jako dorosła, samodzielna autorka. Jest przekonana, że nikt nie potraktuje poważnie jej dzieł.  Kilka dekad później w Sztokholmie Joann funkcjonuje już wyłącznie jako małżonka wielkiego literata. Widać, że status ten budzi w niej sprzeczne uczucia. Z jednej strony jest dumna z uznania, jakie stało się udziałem jej męża, z drugiej – coś się w niej kotłuje. Z czasem przekonujemy się, jak wiele pretensji Joan żywi do swojego małżonka. Zawodowa frustracja miesza się w niej z gniewem na kolejne zdrady i romanse Joego, na otaczających go pochlebców, którzy traktują ją jak powietrze. Napięte są też relacje między Joe a Davidem. Syn noblisty również próbuje pisać, pokazał właśnie ojcu swoje opowiadanie. Joe odmawia jednak poważnej rozmowy z synem o utworze. W chłopaku narasta stłumiona złość na wielkiego rodzica.      Glenn Close,  Jonathan Pryce  Meta Film London Ltd Jakby tego wszystkiego było mało, w Sztokholmie rodzinę Castlemanów prześladuje Nathaniel Bone – pisarz od lat próbujący uzyskać od Joe zgodą na napisanie jego biografii. Bone odkrył pewien sekret z przeszłości mężczyzny, który może wywrócić do góry nogami jego pisarską reputację.  Podstawowym wrażeniem, jakie zostawia po sobie film, jest solidność. Solidna jest reżyseria, scenografia, scenariusz. Nawet jeśli ta staranność siada w kilku przesadzonych, zbyt mocno zaakcentowanych scenach z ostatniej części, całość trzyma poziom. Zwłaszcza doskonała obsada, w której na szczególne wyróżnienie zasługują wcielający się w Joe Jonathan Pryce oraz Max Irons w roli jego syna.   Ta solidna forma krąży wkoło dwóch motywów. Pierwszy ma wyraźny wydźwięk feministyczny. ""Żona"" to obraz kobiety, która stłamszona przez patriarchat kompletnie podporządkowuje mężczyźnie całe swoje życie, w tym to, co dla niej absolutnie najcenniejsze. Wszystko po to, by w końcu, gdy jest już za późno, zrozumieć, jak bezsensowne były jej wyrzeczenia. Twórcy ciekawie próbują pokazać, jak w tej pozornie beznadziejnej sytuacji Joann stara się znaleźć dla siebie przestrzeń, odzyskać inicjatywę i własną agendę.  Drugi, bardziej ogólny wątek zadaje pytanie o artystyczny geniusz. Nie tylko o cenę, jaką płacą otaczający geniusza bliscy, ale także o samą kategorię genialnej podmiotowości jako źródła i siły sprawczej, stojącej za wielkimi skarbami kultury. Choć w ""Żonie"" do kinowego geniuszu z pewnością daleko, to pytanie, jakie stawiają twórcy, pozostaje pasjonujące."
The Nightingale (2018),8,"Nie wiem jak Wy, ale osobiście, gdy słyszę sformułowania w rodzaju ""136-minutowy film historyczny z Australii"", odbezpieczam rewolwer. Po obejrzeniu ""The Nightingale"" pozostało mi jednak tylko odłożyć go na bok i dołączyć do tłumu oklaskującego premierowy seans na festiwalu w Wenecji. Wbrew moim początkowym obawom, film Jennifer Kent nie ma bowiem nic wspólnego z manierycznym slow cinema. Zamiast tego, stanowi wybuchową mieszankę feministycznego westernu i angażującego emocjonalnie kina zemsty.  Wszystko zaczyna się od piosenki o tytułowym słowiku, którą piękna Claire (Aisling Franciosi w roli na miarę Jennifer Lawrence z ""Do szpiku kości"") śpiewa w obecności angielskiego oficera. Zauroczony głosem i urodą dziewczyny żołnierz natychmiast pragnie ją posiąść. Wobec zdecydowanej odmowy postanawia użyć przymusu, przy okazji wyrządzając krzywdę najbliższym ofiary. Choć brutal w mundurze jest przekonany, że akt przemocy ujdzie mu na sucho, nie wie jeszcze, z kim zadarł. Claire przypomina sobie o płynącej w jej żyłach gorącej irlandzkiej krwi i z niewinnej dziewczyny przeistacza się w prawdziwego anioła zemsty. Gdy pod koniec filmu zaśpiewa swą ulubioną piosenkę raz jeszcze, jej głos nie będzie już aksamitny, lecz pełen hipnotyzującej drapieżności.  Przemiana bohaterki jest oczywiście złożonym procesem, którego motor napędowy stanowi chęć odszukania okrutnego oprawcy i jego niemniej antypatycznych towarzyszy. W wysiłkach tych wspiera Claire aborygeński przewodnik Billy, sam mający z Anglikami spore rachunki do wyrównania. Relacja między dwójką protagonistów stanowi jeden z najmocniejszych punktów ""The Nightingale"". Claire i Billy mają świadomość dzielących ich różnic i początkowo traktują siebie nawzajem z rosnącą nieufnością. Powstające między nimi napięcia stanowią zresztą chwilami źródło celnego humoru przynoszącego widzowi gęstego i ponurego filmu zasłużone momenty wytchnienia.  Podjęty przez Kent wątek sojuszu dwojga żądnych krwi outsiderów odsyła, rzecz jasna, do kina Quentina Tarantino. W przeciwieństwie do znakomitego kolegi po fachu, australijska reżyserka twardo stąpa jednak po ziemi i nie próbuje pokusić się o stylistyczne szarże. Nie oznacza to wcale, że ""The Nightingale"" można uznać za kino stylu zerowego. O tym, że twórcy potrafią zrobić użytek z filmowej formy, świadczą świetne zdjęcia Radosława Ładczuka, który współpracował z Kent już przy jej debiutanckim ""The Babadook"". Choć w pierwszych scenach filmu dominuje w nim klaustrofobiczna estetyka, z biegiem czasu plany stają się coraz szersze. Zabieg ten nie tylko wygląda efektownie, lecz także doskonale koresponduje z procesem nabywania przez bohaterkę samoświadomości.   Sama wrażliwość na język kina to za mało, żeby docenić złożoność ""The Nightingale"". W pełnym zrozumieniu dzieła Kent pomaga, oczywiście, choćby szczątkowa znajomość historii Australii. Nie przez przypadek zdjęcia do filmu powstawały akurat na Tasmanii, będącej w dziewiętnastym wieku kolonią karną dla kobiet, które – w ten czy inny sposób – naraziły się Imperium Brytyjskiemu. Powrót filmowców w to miejsce po niemal dwustu latach stanowi okazję, by – z pomocą Claire – dokonać symbolicznego naprawienia błędów epoki. Trzeba przyznać, że bohaterka zabiera się za swoją misję ze sporym zapałem. Gdy po raz pierwszy ma okazję użycia przemocy, wygląda jak kapłanka dokonująca rytualnego mordu. Kto właściwie staje się jego ofiarą – zdegenerowane indywidua, przedstawiciele opresyjnego patriarchatu, podporządkowujący sobie mniej rozwinięty kraje imperialiści? A może wszyscy, którzy kiedykolwiek wykorzystali swą pozycję, by poniżyć zależne od nich jednostki?  Jakkolwiek by odpowiedzieć na to pytanie, puryści mogliby przekonywać, że wcielenie w życie zasady ""przemoc kontra przemoc"" upodabnia bohaterkę do jej ciemiężców. W rzeczywistości sprawa wcale nie jest taka prosta. ""The Nightingale"" to przecież nie tylko fantazja o wyrównaniu rachunku krzywd, lecz także aktualna w każdych warunkach przestroga. Z filmu Kent wynika bowiem, że każdy, kto kiedykolwiek dopuścił się zła, w najmniej oczekiwanym momencie może liczyć się z nastaniem dziejowej sprawiedliwości. Mając tę świadomość, znacznie łatwiej – wzorem weneckiej publiczności – nagradzać kolejne etapy krwawej odysei Claire i Billy'ego gromkimi brawami."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Gotti (2018),4,"W swoich największych osiągnięciach film gangsterski potrafił wspiąć się na wyżyny epickiej opowieści o Ameryce. Arcydzieła gatunku stawały się lustrem, w którym odbijała się mroczna, brzydka strona amerykańskiej rzeczywistości: przemoc, brutalna walka o władzę i pozycję społeczną, nędza złych dzielnic wielkich miast, korupcja i ogólne zepsucie, przenikanie się polityki i na ogół nielegalnego biznesu. ""Gotti"" niestety od klasyki gatunku znajduje się bardzo, bardzo daleko. Szkoda tym bardziej, że biografia bohatera dostarczała materiału na wielkie kino.       John Travolta,  William DeMeo,  Kelly Preston  Fiore Films  John Gotti przeszedł drogę od nędzy i drobnej bandyterki do pozycji głównego bossa rodziny Gambino – jednej z pięciu wielkich, mafijnych rodzin, kontrolujących większość przestępczości zorganizowanej w Nowym Jorku. W latach 80. Gotti był przestępcą-celebrytą. Gościł na okładkach tabloidów. Zadawał szyku w drogich, dwurzędowych garniturach. Kontrolował przepływ potężnych sum brudnych pieniędzy – przychody rodziny Gambino w tamtej dekadzie szacuje się na 500 milionów dolarów rocznie. Sam Gotti tracił wielkie sumy z powodu hazardowego nałogu. Kolejne sprawy, jakie wytaczała mu prokuratura, kończyły się uniewinnieniem. Gotti wiedział, jak wkupić się w łaski ławy przysięgłych. Do czasu, aż w 1992 roku został skazany na dożywocie bez możliwości wcześniejszego zwolnienia – za szereg zarzutów rozciągających się od lichwy, przez kierowanie zorganizowaną grupą przestępczą, po zlecanie zabójstw konkurentów.       John Travolta  Fiore Films Twórcy filmu nie radzą sobie z opowiedzeniem tej historii. W ""Gottim"" mamy zalążki dwóch filmów, z których żaden nie rozwija się w udane dzieło. Pierwszy to historia relacji Gottiego z jego synem – Johnem jr. Jako młody chłopak John jr wylatuje z akademii wojskowej i idzie w ślady ojca. Narracyjną ramę stanowi jego rozmowa z osadzonym w więzieniu, chorym ojcem. John jr pragnie przyznać się do winy w zamian za niższy wyrok – nie chce, by jego dzieci wychowywały się bez ojca. W rodzinie Gambino tak się jednak nie postępuje. John próbuje nakłonić syna, by do końca trzymał się etosu Cosa Nostry.  Sceny z domu państwa Gottich, które pokazują, jaką cenę rodzina mafiosa płaci za jego przestępczą karierę, obiecują ciekawą perspektywę. Niestety, twórcy szybko ją zarzucają na rzecz drugiego wątku – wzlotu i upadku Gottiego w nowojorskim świecie przestępczym. To bez wątpienia interesująca historia, pełna barwnych postaci i zwrotów akcji. Jak się powszechnie uważa, Gotti został szefem rodziny Gambino po tym, jak zlecił morderstwo poprzedniego – Paula Castellano. Największym rywalem Gottiego w latach 80. był z kolei szef rodziny Genovese, Vincente Gigante. By uniknąć ewentualnej odpowiedzialności karnej, systematycznie udawał szaleńca, spacerując po centrum Nowego Jorku w pidżamie lub szlafroku, bełkocząc coś niezrozumiale pod nosem.       Spencer Rocco Lofranco,  John Travolta  Fiore Films Twórcy filmu nie potrafią pokazać ani tych postaci, ani atrakcyjnie przedstawić ich zmagań. Naprawdę trudno z tak porywającej historii zrobić nudny film – ale twórcom ""Gottiego"" właśnie to się udało. Nie czujemy stawek, o jakie walczą mafiozi, cała narracje nie ma napięcia, nie angażuje emocjonalnie. Nie widać też szerszego, społecznego tła, w jakim działa mafia. I to mimo wykorzystania archiwalnych materiałów z epoki, w tym bardzo ciekawych relacji telewizyjnych z pogrzebu Gottiego – dziesięć lat po upadku żegnanego z wielkim szacunkiem przez całą swoją dawną dzielnicę. Cóż, korzystać z archiwów trzeba umieć, nie każdy ma do tego talent ekipy od ""Narcos"".  ""Gotti"" zawodzi też aktorsko. John Travolta w tytułowej roli jest bardzo daleki od swojej dobrej formy, na którą wciąż przecież potrafi się wznieść  – by przypomnieć tylko niedawną rolę adwokata O. J. Simpsona, Roberta Shapiro, w serialu ""American Crime Story"". Natomiast Spencer Rocco Lofranco jako John jr to już od początku do końca obsadowa pomyłka.  Pozostaje mieć nadzieję, że postać Johna Gottiego weźmie kiedyś na warsztat bardziej utalentowany zespół. "
Letnia szkoła życia (2017),7,"La Ciotat między Marsylią a Tulonem – prawdopodobnie najbardziej opatrzone małe miasteczko w historii ruchomych obrazów. To tutaj wjeżdżał pociąg braci Lumière – ten prawdziwy, buchający gęstą parą, ale też ten z anegdot: postrach widzów, kolos zmieniający percepcję i transformujący świat. W ""Letniej szkole życia"" – nowym filmie laureata Złotej Palmy Laurenta Canteta – dokumentalne obrazy z przeszłości grają kluczową rolę. Kiedyś w mieście działał wielki przemysł, majestatyczna stocznia-żywicielka dawała schronienie setkom uciekinierów z frankofońskich rubieży. Na archiwalnych zdjęciach oglądamy dumę ludzi pracy – wodowanie okrętów, lokalne święto morza, falę zmywającą latarnie uliczne i zaparkowane samochody. Teraz po tamtej rzeczywistości pozostała tylko rdza, bezrobocie, marazm i wspomnienia – kiedyś walczyliśmy, okupowaliśmy stocznię, strajkowaliśmy, była wspólnota, jedność, cel. Teraz młodzi chcą tylko tłuc w gry komputerowe albo uciekać do wielkiego miasta. Sytuacja uniwersalna, jak to na prowincji – nieważne: polskiej, angielskiej, włoskiej czy amerykańskiej.       Mamadou Doumbia,  Marina Foïs,  Issam Talbi,  Julien Souve,  Warda Rammach,  Mélissa Guilbert,  Florian Beaujean,  Matthieu Lucci  Blaq OutAngoaPlaytimeDiaphana FilmsCiné+Canal+Région Provence-Alpes-Côte dAzurCentre National de la Cinématographie (CNC)PROCIREPFrance TélévisionsFrance 2 CinémaArchipel 35  I do tych młodych któregoś dnia przyjeżdża pisarka z Paryża – Olivia Dejazet – i organizuje im warsztaty. Tak, Francuzi wciąż jeszcze wierzą w społeczną siłę literatury i w moc dialogu – to dlatego ich kino często nazywa się kąśliwie talkathonem: dużo się tu mówi, rozmawia godzinami przy winie i rybie z sosem. O kulturze, seksie, dzieciach, jedzeniu. Tyle że nastolatki z La Ciotat to już inne pokolenie – dotknięte kryzysem, ironiczne, pozbawione złudzeń. Nikt nie mówi tego wprost, ale warsztaty pisarskie są prawdopodobnie częścią programu socjalnego – chodzi o wakacyjną aktywizację bezrobotnej młodzieży świeżo po szkole średniej. Obserwujemy więc dynamikę grupy aktorów-naturszczyków, która doskonale odbija rzeczywiste napięcia klasowo-etniczne w tej części Francji: są tu zarówno dzieci robotników, jak i ludzi z klasy średniej, potomkowie migrantów z krajów arabskich, czarnoskóry chłopak, który czuje się bardziej francuski od białych Francuzów. Na początku uczestnicy wybierają gatunek i temat przyszłej powieści – będą pisać kryminał. Nie wiedzą jeszcze, kto zabije, w jakich okolicznościach i z jakiego powodu – i na tym tle rodzą się tarcia, wzajemne oskarżenia o rasizm, ksenofobię, mizoginię albo zwykłą grafomanię. Największym prowokatorem jest Antoine – do tej pory nieśmiały, wyalienowany – który bez oporów wypomina arabskim kolegom zamachy w klubie Bataclan i Nicei. Z marszu dostaje łatkę islamofoba, a fragmenty jego tekstu – szokujące passusy o sfrustrowanym robotniku masakrującym załogę jachtu – pozostawiają całą grupę w stanie niemego obrzydzenia. O co chodzi temu szaleńcowi? Dlaczego chce wszystkim dokopać?       Matthieu Lucci  Blaq OutAngoaPlaytimeDiaphana FilmsCiné+Canal+Région Provence-Alpes-Côte dAzurCentre National de la Cinématographie (CNC)PROCIREPFrance TélévisionsFrance 2 CinémaArchipel 35  Ale Antoine nie jest typowym przykładem prawicowego radykała. To raczej współczesna wersja Mersaulta z powieści Alberta Camusa – zastanawia się nad ideą zbrodni doskonale bezinteresownej, beznamiętnej, wypływającej z impulsu. Usiłuje zrozumieć terrorystów, widząc w motywach religijnych czy politycznych alibi dla pierwotnej żądzy mordu. Testuje granice własnego człowieczeństwa, ale też granice prowokacji artystycznej – raczej z nudów, pod wpływem domowego marazmu czy portowej rutyny. I podobnie robi Cantet – bawi się strukturą swojego filmu: zaczyna od francuskiego rozgadania – od obrazu mówionego – i stopniowo rozmywa sztywną konwencję, podąża za tajemnicami bohaterów. Wyłapuje mroczną odmienność Antoine'a z gęstwiny banalnych twarzy, skupia się na relacji młodego chłopaka z pisarką Oliwią – a ta z minuty na minutę zyskuje na intensywności, podszyta seksualnym napięciem, strachem czy fascynacją. Dejazet tropi ślady pozostawione przez Antoine'a w świecie na zewnętrz – przegląda profil na Facebooku, patrzy na zdjęcia, filmy w internecie, odwiedza w domu rodzinnym. W odpowiedzi Antoine czyta na warsztatach fragmenty jej powieści, wyszydza, demaskuje literacką miałkość i oderwanie od rzeczywistości. Ich starcie ucieka przed jasno określonym finałem, tak jak sam film nie jest w pełni ani kryminałem, ani romansem, ani kinem zaangażowanym społecznie.       Mamadou Doumbia,  Issam Talbi,  Julien Souve,  Warda Rammach,  Florian Beaujean,  Matthieu Lucci  Blaq OutAngoaPlaytimeDiaphana FilmsCiné+Canal+Région Provence-Alpes-Côte dAzurCentre National de la Cinématographie (CNC)PROCIREPFrance TélévisionsFrance 2 CinémaArchipel 35  To raczej zaskakująco szczery i trafny portret pokolenia, które za wszelką cenę unika pytań o politykę, a jednocześnie oddycha powietrzem rozpolitykowanym jak nigdy dotąd. Próbuje dojść do porozumienia z bolesnym faktem – będzie nam się żyło gorzej niż naszym rodzicom. Czy naprawdę jesteśmy skazani na podrzędność, kiedy świat tak pięknie mami swoim ogromem? Jasne, znajdziemy u Canteta sporo uproszczeń oraz pewną nadgorliwość w stawianiu sprawy na ostrzu noża – że niby samotność, brak perspektyw, a może nawet gry wideo wyciskają z młodych mężczyzn najgorsze instynkty. Tylko kto powiedział, że przemoc musi mieć skomplikowane źródła? Wie o tym każdy, kto rzeczywistość erodującego miasta robotniczego zna nie z przerysowanego reportażu w ""Gazecie Wyborczej"", lecz z autopsji. Godne podziwu, że mimo balansowania na granicy pretensjonalności Cantet nie zakopał się w jałowej krytyce faszyzmu. ""Letnia szkoła życia"" szuka społecznej diagnozy, ale opowiada także o procesie przemiany, godzenia się ze sobą, z własnym miejscem na ziemi. Tak jakby francuski egzystencjalizm powrócił do swoich starych źródeł – bliskich zwykłemu człowiekowi. W poważnym kinie. I w dobrym, współczesnym stylu."
Endless (2017),7,"""Endless"" zaczyna się tam, gdzie większość filmów miałoby swój koniec. Aaron (Aaron Moorhead) i Justin (Justin Benson) to bracia, którzy dorastali w sekcie czczącej na pustkowiu lokalne bóstwo. Udało im się jednak uciec i wrócić do normalnego świata. Ale to, co w innych produkcjach byłoby happy-endem, tu jest gorzkim punktem wyjścia. Po dziesięciu latach ""na wolności"" okazuje się bowiem, że samodzielne życie nie jest łatwe. Bracia ledwo wiążą koniec z końcem, nie potrafią też nawiązać normalnych relacji z innymi ludźmi. Starszy Justin z uporem maniaka trzyma się mimo tego przekonania, że dobrze zrobili, odcinając się od sekty. Młodszy Aaron będzie jednak z rozrzewnieniem wspominał czasy dzieciństwa i kiedy z komuny nadejdzie paczka z kasetą wideo, wykorzysta to zdarzenie jako pretekst, by przekonać brata do odwiedzin.       Justin Benson,  Aaron Moorhead  Snowfort PicturesLove & Death Productions Tak rozpoczyna się film, który jest kolejnym w ostatnich latach przykładem udanego mariażu kina niezależnego, science fiction i horroru. Szczególnie dobrze ""Endless"" wypada w pierwszej połowie, kiedy Moorhead i Benson (nie tylko odtwórcy głównych ról, ale też reżyserzy) utrzymują w tajemnicy prawdziwe oblicze fabuły. Gdy bohaterowie przybywają do Obozu Arkadia, zastają sceny sugerujące raj na Ziemi. Trudno uwierzyć, że to sekta, której członkowie prawdopodobnie szykują się do masowego samobójstwa. Szybko okazuje się jednak, że nie wszystkie wydarzenia można racjonalnie wytłumaczyć. Powstaje więc wątpliwość, czy komuna ma rację, czcząc tajemnicze bóstwo, czy też odbywa się tu coś bardziej złowrogiego.  Moorhead i Benson w pierwszej połowie filmu po mistrzowsku żonglują tropami, pozwalając widzom chłonąć dziwną naturę Obozu. W swoich najlepszych momentach ""Endless"" przypomina ""Piknik pod Wiszącą Skałą"", tworząc fascynującą mieszankę arkadyjskiego piękna przyrody i nieuchwytnej Tajemnicy. Brakuje tylko Fletni Pana, by skojarzenie było kompletne.  W drugiej połowie filmu reżyserzy jednak zmieniają kierunek opowieści o 90 stopni. Rezygnują z niedopowiedzenia i powoli, systematycznie odzierają fabułę z tajemnicy, oferując niezwykłe, aczkolwiek całkiem wiarygodne wyjaśnienie sytuacji, w jakiej znaleźli się wszyscy bohaterowie ""Endless"". To moment krytyczny w odbiorze obrazu. Osoby, którym podobała się wcześniejsza niejednoznaczność, mogą źle przyjąć zmianę kierunku narracji. Tym bardziej że Moorhead i Benson nie bawią się w delikatność i finezyjne podprowadzanie widzów do odpowiedzi. ""Endless"" szybko zmienia się w dość klasyczną wizualizację gnostycznych wierzeń, tyle że ubranych w kostium SF. Natomiast przemyślenia na temat brzemienia wolności i wiary jako mechanizmu obronnego więźniów systemu, nad którym ludzie nie mają kontroli, są podawane w sposób skrajnie łopatologiczny.       Aaron Moorhead  Snowfort PicturesLove & Death Productions          Snowfort PicturesLove & Death Productions         Justin Benson,  Aaron Moorhead  Snowfort PicturesLove & Death Productions Na szczęście to, co jest siłą filmu – czyli autentyczna relacja braterska łącząca dwóch  bohaterów – nie ucierpiało na wolcie fabularnej wykonanej przez reżyserów. A to dlatego, że Moorhead i Benson znają się od dawna i ewidentnie łączy ich silna przyjaźni. W trakcie prac na planie udało im się ją zachować. W ten sposób nie ma w filmie nawet krzty sztuczności. Moorheadowi należą się dodatkowe pochwały za to, jak pracował kamerą. Zdjęcia w ""Endless"" stanowią ważny element składowy klimatu, który utrzymany został niemal do samego końca. Tylko w finale twórcy zdecydowanie przesadzili. Nie zawsze nad każdym ""i"" trzeba stawiać kropkę."
Zakonnica (2018),5,"Demon w habicie ma pociągłą twarz, haczykowaty nos i skórę jak papier ścierny. Doczekał się też własnego filmu, który, jak łatwo się domyślić, ściągnął zeń woal tajemnicy. Ponieważ specjaliści od marketingu lubią mylić egzystencjalny mrok z kiepskim oświetleniem, spieszę donieść, że ""Zakonnica"" nie jest wcale najmroczniejszym rozdziałem sagi ""Obecność"". W swoich najlepszych momentach czerpie narracyjną energię z pastiszowej konwencji, w której horror idzie pod rękę z fantasy, a nawet z kinem przygodowym. W najsłabszych – działa jak napar z melisy.        Taissa Farmiga  Warner Bros. Entertainment Inc.  Fabularną ramą jest śledztwo w sprawie samobójstwa zakonnicy, które Watykan zleca swojemu człowiekowi do zadań specjalnych. Ojciec Burke (Demian Bichir) jest krzyżówką Indiany Jonesa, cynicznego detektywa z czarnego kryminału oraz walczącego z demonami przeszłości egzorcysty. Jego partnerka, siostra Irene (Taissa Farmiga), wprawdzie nie złożyła jeszcze ślubów czystości, ale już stanowi archetyp jurodiwej – włączając w to romantyczne ""czucie"" oraz błyskawiczny podgląd świata metafizycznego. Wkrótce, wraz z zaplątanym w całą intrygę francuskim włóczykijem (czytaj: pierdołowatym awanturnikiem-podrywaczem) przekraczają próg odciętego od świata opactwa i rzucają wyzwanie siłom nieczystym. Po nocach coś łomocze w drzwi, krucyfiksy obracają się jak wskazówki zegara, bohaterów dręczą srogie haluny, a po okolicznym cmentarzu hasa widmo samobójczyni. Wraz z wkroczeniem na scenę tytułowej bohaterki, impreza wchodzi w decydującą fazę. Tylko ci, którzy noszą w sercu Jezusa, przeżyją, by o niej opowiedzieć.   Ponieważ początkowe partie filmu wypełnia przydługa ekspozycja, cała narracja ma dynamikę wozu z węglem. Mnożą się nawiązania do ""Obecności"" i ""Annabelle"", bohaterowie podają fakty ze swoich życiorysów, a Corin Hardy nakręca spiralę grozy z entuzjazmem pracownika Urzędu Skarbowego: tu coś huknie, tam stuknie, w lustrze pojawi się demoniczne oblicze, a po ścianie przemknie cień. Nic nowego i w zasadzie nic strasznego, zwłaszcza w erze posthorroru, gdy mamy do dyspozycji subtelniejsze środki wyrazu niż jednoczesna materializacja krzywej gęby i uderzenie skrzypcami o podłogę. Chociaż akcja filmu rozgrywa się w latach 50. ubiegłego wieku, rumuńska prowincja wygląda jak za Króla Ćwieczka; brakuje tylko starocerkiewnosłowiańskiej mowy i rycerzy w pełnopłytowych zbrojach. Mimo iż opactwo musiało pełnić jakieś funkcje użytkowe, z lotu ptaka przypomina Hogwart, w środku zaś – zamek Drakuli. I dopiero gdy reżyser spuszcza nieco powietrza, do filmu wkrada się humor, a dama w habicie zamienia się w kogoś na kształt komiksowej antybohaterki, przestylizowana do granic absurdu ""Zakonnica"" łapie wiatr w żagle. Scenariuszowe uproszczenia przestają razić, nieco nadekspresyjna gra Bichira i Farmigi staje się atutem, a straszaki z odzysku zamieniają się naraz w coś świeżego.         Bonnie Aarons  Warner Bros. Entertainment Inc.         Demián Bichir  Warner Bros. Entertainment Inc.  Jest nawet w filmie scena, która unaocznia potencjał ""Zakonnicy"" jako filmu z przymrużeniem oka, rozegranego na granicy kilku, tylko pozornie sprzecznych konwencji. Oto wspomniany Francuz, który ledwo uszedł z życiem po nierównej walce ze zjawą, pije kolejkę w barze, opierając rękę na skradzionym z cmentarza krzyżu. Wysłuchuje opowieści barmana o umierających w okolicy dzieciach, wysuszonych plonach i padającym bydle, kręci głową z niedowierzaniem. Cóż za szalone, szalone czasy: słońce nie wschodzi, dzieci nie dokazują, nawet zakonnice chcą zaciągnąć cię za duszę do samego piekła. "
Nasz czas (2018),8,"Po canneńskim sukcesie ""Post Tenebras Lux"" Carlos Reygadas powraca na festiwalowe salony. Tym razem jednak enfant terrible meksykańskiego kina prezentuje najbardziej osobiste, spójne i wyrafinowane formalnie dzieło w swojej – jakże hybrydycznej – filmografii. Współczesny, ale zarazem uniwersalny traktat o niedoskonałości ludzkiej natury może sporo namieszać w głęboko zanurzonym w historiografii konkursie głównym tegorocznego, weneckiego konkursu. Istnieje nawet szansa, że twórca ""Our Times (Nuestro Tiempo)"" wyjedzie z bajecznego Lido z jakimś cennym wyróżnieniem pod pachą.  U Reygadasa punktem wyjścia dla fikcji jest rzeczywistość o rodzinnym zapleczu. W najnowszym filmie meksykańskiego reżysera występuje on sam, żona Natalia López, którą widzowie mogą kojarzyć z ""Post Tenebras Lux"" i ""Stellet Licht"", a także ich prawdziwe dzieci oraz własny dom. Jeśli wątki autobiograficzne odnoszą się również do fabularnych perypetii postaci, meksykański reżyser powinien – szybko i poważnie – zastanowić się nad małżeńską terapią dla par… Otóż Juan (Carlos Reygadas) jest światowej sławy poetą prowadzącym wraz z ""lepszą połową"" Esther (Natalia López) niemałych rozmiarów ranczo i hodowlę ukochanych byków. Ich wspólne życie wydaje się kompletne. Na rodzinnym portrecie pojawia się jednak wyraźna rysa – Esther decyduje się na romans z miejscowym ""zaklinaczem koni"", Amerykaninem Philem. Zasmucony zdradą Juan wpada na szalony pomysł, jak utrzymać swoje – tylko na pozór idealne – małżeństwo w ryzach.  ""Our Times"" to dzieło niezwykle zmysłowe i wciągające, utkane z różnych manierycznych konwencji narracyjnych. Na uwagę zasługuje już charakterystycznie przedłużona w czasoprzestrzeni sekwencja otwarcia – kamera z dokumentalnym zaciekawieniem przygląda się wpierw radosnym dzieciom, następnie pobudzonym nastolatkom, aby ostatecznie ustanowić właściwych bohaterów oglądanej opowieści. Wspomniany zabieg pozwala wczuć się w rytm historii i poczuć moment, kiedy świat Juana traci równowagę, co reżyser skrzętnie oddaje za sprawą licznych, wizualnych kontrapunktów i zmian w nastrojowej tonacji dzieła. W najnowszym filmie Reygadasa nie brakuje jak zawsze ironii i czarnego humoru, przeżyć ekstremalnych, mistycznych i dzikich, a także bezpośredniości czy dosłowności (szczególnie w odważnych scenach zbliżeń seksualnych). Ale to wspomniane elementy stanowią tym razem o wyjątkowości najnowszego dzieła meksykańskiego twórcy.  Reygadas obnaża niedoskonałość etosu machismo w niezwykle intrygujący sposób. Erotyczna swoboda, na jaką – w imię długowieczności swojego uczucia – godzą się małżonkowie, okazuje się tylko toksyczną ""grą pozorów"" skrywającą emocjonalne zagubienie postaci. Niby to ""nowoczesny mąż"" zamienia się tak naprawdę w chytrego sutenera. Kobiecy podmiot zostaje zaś sprowadzony do roli przedmiotu męskiej, egotycznej transakcji. To właśnie na tej płaszczyźnie odnajdziemy, jakże charakterystyczną dla meksykańskiego twórcy, bezkompromisowość i polityczną niepoprawność. To nie forma tym razem, ale nieprzewidywalna treść wybijają widza z komfortowej pozycji świadka dramatu zazdrości. W dzikim krajobrazie miłości, w którym etyka nieustannie zderza się z namiętnością i potrzebą akceptacji, wszystkie chwyty i kompromisy ostatecznie wydają się dozwolone. Choć postawionej tezie daleko do oryginalności, trzeba przyznać, że w ujęciu Reygadasa nabiera ona zatrważającej, niekonwencjonalnej szczerości. "
Les estivants (2018),7,"Już na samym początku nowego filmu Valeria Bruni Tedeschi umieściła scenę mówiącą o nim właściwie wszystko. Oto Anna (w tej roli sama reżyserka) przedstawia swój nowy projekt przed komisją scenariuszową. Członkowie gremium zadają coraz bardziej wścibskie i złośliwe pytania, czym doprowadzają artystkę na skraj załamania nerwowego. W pewnym momencie kamera zatrzymuje się na twarzy 88-letniego Fredericka Wisemana. Grający samego siebie sędziwy mistrz kwituje obserwowane wydarzenia grymasem wyrażającym jednocześnie niedowierzanie i iście łobuzerską ekscytację. Choć znany dokumentalista znika z ekranu po kilkunastu sekundach, jego duch unosi nad ""Summer House"" już do samego końca seansu.  Tedeschi, podobnie jak zwykł to czynić Wiseman, który na tegorocznym festiwalu w Wenecji pokazał swój najnowszy film (znakomita ""Monrovia, Indiana""), stawia na bohatera zbiorowego. Równie ważni jak Anna okazują się bowiem dla Francuzki przyjaciele kobiety spotykający się w pięknej nadmorskiej willi, by wspólnie nakręcić film. Sam budynek i jego okolica również odgrywają w opowieści istotną rolę. Przepastny ogród, gdzie artyści trwonią czas na niekończących się biesiadach, kontrastuje z ciasnotą wnętrz, stanowiących z kolei domenę usługującej burżujom służby. Myliłby się jednak ten, kto spodziewa się po ""Summer House"" jeszcze jednej opowieści o zepsutych bogaczach i szlachetnych ludziach pracy. Pokazując, że relacje wewnątrz obu grup przesiąknięte są tą samą, podskórną rywalizacją, Tedeschi udowadnia, że interesuje ją wszystko, poza upraszczającą publicystyką.  ""Summer House"" najlepsze jest wtedy, gdy reżyserce udaje się złapać widza w pułapkę i obnażyć zwodniczy charakter ekranowej idylii. Doskonały przykład tej strategii stanowi podejście do używanego przez bohaterów języka. Choć Anna i jej przyjaciele pozują na wyrafinowanych kosmpolitów, którzy z jednakową swobodą porozumiewają się francuskim i włoskim, w rzeczywistości sprawa okazuje się bardziej skomplikowana. Nieustanne mieszanie dwóch porządków świadczy z jednej strony o niemożności osiągnięcia pełnego porozumienia, a z drugiej demaskuje złożoną naturę niemal każdej postaci. To przecież nie przypadek, że ludzie prowadzący po francusku intelektualne rozmowy o sztuce, po przejściu na język Dantego obnażają temperament godny największych heroin włoskiego neorealizmu.  Wspomniane kontrasty stanowią, oczywiście, źródło zabawnych nieporozumień, ale i swego rodzaju egzystencjalnej niepewności. Idąc tym tropem, Tedeschi z dość dużą wprawą łączy na ekranie rzeczywistość z fikcją. Dzięki temu chwilami nie jesteśmy pewni, czy ekranowa rozmowa odbywa się między bohaterami czy postaciami odgrywanymi przez nich w filmie Anny. Konfuzję tę pogłębiają jeszcze tylko wybory obsadowe. Tedeschi zaangażowała do ""Summer House"" swoje dzieci i matkę, a w jednych z głównych ról obsadziła Valerię Golino i Riccarda Scamarcia, którzy do niedawna stanowili jedną z najgorętszych par włoskiego showbiznesu.   Oczywiście, w koncepcie zderzenia światów prawdy i sztuczności nie ma dziś nic specjalnie odkrywczego. Tedeschi ani przez moment nie napina się jednak na stworzenie arcydzieła. ""Summer House"" to po prostu przyzwoicie zrealizowana i zagrana komedia obyczajowa w typowo ""śródziemnomorskim"" stylu. Jeśli zatem nie jesteście fanami kina nieśpiesznego, gadanego i celebrującego piękne krajobrazy, od poniższej oceny śmiało możecie odjąć jedną gwiazdkę. Jeżeli za to podobne filmy zwykle przypadają Wam do gustu, spędzicie z ""Summer House"" całkiem przyjemne dwie godziny."
22 lipca (2018),9,"Jeśli Paul Greengrass bierze się za film o Andersie Breiviku i masakrze na wyspie Utøya, wiesz, że po seansie obsługa kina będzie musiała zbierać cię do szufelki. Przypomnijcie sobie tylko ""Krwawą niedzielę"" i ""Lot 93"", w których brytyjski reżyser odtworzył inne autentyczne tragedie – brutalne stłumienie protestu w Belfaście oraz uprowadzenie przez terrorystów-samobójców samolotu pasażerskiego. Z precyzją i przywiązaniem do detalu wyniesionymi z kina dokumentalnego twórca ""Ultimatum Bourne'a"" rekonstruował ciąg zdarzeń prowadzących do katastrofy. Zamiast stawiać tezę i zajmować stanowisko, obserwował. Zamiast podkręcać w sztuczny sposób emocje, trzymał się faktów. Efekt i tak zwalał z nóg.       Jonas Strand Gravli,  Isak Bakli Aglen  Scott Rudin Productions  ""22 lipca"" można traktować jako domknięcie nieformalnej trylogii, w skład której wchodzą wspomniane wyżej filmy. Każdy utwór poświęcony jest wydarzeniu będącemu źródłem narodowego wstrząsu – ""Krwawa niedziela"" otwiera ranę na sercach Irlandczyków, ""Lot 93"" mierzy się z amerykańskimi demonami. Najnowsze dzieło brytyjskiego reżysera ma jednak inną konstrukcję niż jego poprzednicy. Zamachy terrorystyczne nie są tu konkluzją, lecz punktem wyjścia. Pełnią rolę rozbudowanego prologu w świetnie zagranym dramacie psychologicznym, opowieści o długim i bolesnym procesie radzenia sobie z traumą. W filmie Greengrassa ma ona podwójny wymiar: osobisty i ogólnokrajowy.  Przypomnijmy: rankiem 22 lipca 2011 roku prawicowy ekstremista Anders Breivik zdetonował  pod siedzibą premiera Norwegii bombę ukrytą w samochodzie-pułapce. Następnie uzbrojony po zęby przedostał się na wyspę Utøya, gdzie odbywał się obóz dla młodzieży z socjaldemokratycznej Partii Pracy. Łącznie w wyniku ataków zginęło 77 osób, a kolejnych kilkadziesiąt zostało ciężko rannych. Po wszystkim Breivik oddał się w ręce w policji. Przyznał się do winy, tłumacząc, że kierowały nim pobudki ideologiczne. Zamachy miały być aktem sprzeciwu wobec wielokulturowości oraz próbą zapobiegnięcia muzułmańskiej inwazji w Europie.       Anders Danielsen Lie  Scott Rudin Productions  Trwające kilkadziesiąt minut otwarcie filmu – ostatnie przygotowania do masakry, ataki oraz łańcuch zdarzeń tuż po – to najlepszy dreszczowiec, jaki zobaczycie w tym roku. Reżyser składa widzom chłodny raport: ani nie uderza w melodramatyczne tony, ani nie rozkoszuje się przemocą. Na przemian przygląda się Breivikowi (Anders Danielsen Lie), który bez cienia uczuć pozbawia życia kolejne ofiary, oraz przerażonym, zdezorientowanym dzieciakom próbującym umknąć przed lufą mordercy. Wśród nich jest Viljar (Jonas Strand Gravli) – pochodzący z małego miasteczka charyzmatyczny społecznik. Spotkanie z zamachowcem zakończy się dla niego m.in. utratą wzroku w jednym oku, niedowładem dłoni oraz problemami z poruszaniem się. Rekonwalescencji bardziej niż ciało będzie potrzebował jednak umysł skażony wspomnieniami tragedii. Czytelnym symbolem traumy nastolatka są znajdujące się w jego głowie, trudne do usunięcia odłamki kul. W jednej ze scen Viljar zapyta dziewczynę, która również ocalała z zamachu: Żyjemy, ale co to oznacza?  W filmie Greengrassa cywilizowane, tolerancyjne i unikające okazywania negatywnych emocji norweskie społeczeństwo zostaje nagle postawione w obliczu czystego zła. Wszyscy czują się bezradni, nie wiedzą, jak zareagować na koszmarny postępek Breivika. Wystarczy spojrzeć na postać adwokata Geira Lippestada (Jon Øigarden), którego zbrodniarz nieoczekiwanie wyznacza na swojego obrońcę. Ojciec piątki dzieci deklarujący się jako wierny wyborca laburzystów zgadza się praktycznie na wszystkie żądania stawiane przez klienta. Ba, choć wina jest niepodważalna, stara się udowodnić jego niepoczytalność i tym samym uchronić przed więzieniem. Lippestad nie robi tego przecież z powodu ambicji, pieniędzy bądź sławy. W dodatku ryzykuje bezpieczeństwo rodziny oraz własną reputację. Czy jego uległość świadczy o słabości liberalnego państwa i obywateli? A może raczej jest dowodem wiary w skuteczność systemu prawnego? W to, że jest on w stanie zwalczyć ideologię nienawiści bez sięgania po nadzwyczajne środki. Że pożaru nie trzeba gasić benzyną.       Jon Øigarden,  Anders Danielsen Lie  Scott Rudin Productions  Greengrass nie zamierza uczłowieczać Breivika. Choć w filmie padają zdania o jego smutnym dzieciństwie, a także fascynacji brutalnymi grami wideo, trudno brać je za próbę usprawiedliwienia potwornej zbrodni. Reżyser nie idzie na szczęście w drugą stronę i nie zamienia zamachowca w skandynawskiego Hannibala Lectera. Breivik w stonowanej kreacji Danielsena Lie jawi się jako maniak o przerośniętym ego, któremu najwięcej radości sprawiają listy od ""fanów"" oraz okładki gazet z jego podobizną. Jest nie tyle trójwymiarową postacią co fabularnym mechanizmem, katalizatorem zachowań innych bohaterów.  Na koniec maleńka łyżka dziegciu. Nie do końca rozumiem, dlaczego Greengrass nakręcił swój film w Norwegii z udziałem lokalnych aktorów, ale z dialogami w języku angielskim. Być może taki był prikaz z góry, od finansującego realizację Netfliksa. Nawet jeśli miało to pomóc ""22 lipcowi"" w dotarciu do szerszego grona widzów, efekt jest co najmniej dyskusyjny. Nie zmienia to jednak faktu, że reżyser ""Kapitana Phillipsa"" nakręcił kolejny znakomity i jakże aktualny film. Ku pamięci i przestrodze."
Obrazy bez autora (2018),4,"Nic nie może przecież wiecznie trwać. Nowy utwór laureata Oscara Floriana Henckela von Donnersmarcka zakończył złotą serię znakomitych, dobrych lub przynajmniej intrygujących filmów w tegorocznym konkursie głównym Wenecji. ""Werk ohne Autor"" ambicje ma równie rozbuchane co metraż. Próbuje być jednocześnie opowieścią o losie artysty w świecie rozdartym przez ideologie i refleksją nad pokoleniem Niemców uwikłanych w nazizm. W obu przypadkach daje jednak widzom znacznie mniej niż obiecuje.  Akcja filmu rozpoczyna się tuż przed wybuchem II wojny światowej. W muzeum w Dreźnie mały Kurt Barnert wraz z ciocią Elisabeth słucha wykładu na temat sztuki awangardowej, którą rządzący krajem narodowi nacjonaliści uważają za wynaturzoną. Nazistom przeszkadzają nie tylko dadaizm i kubizm. Dążąc do stworzenia idealnego aryjskiego społeczeństwa, eliminują z niego jednostki ich zdaniem wybrakowane: niepełnosprawnych, upośledzonych i chorych psychicznie. Czystka nie omija, niestety, domu Barnertów – nadwrażliwa, cierpiąca na zaburzenia emocjonalne Elizabeth zostaje skierowana na przymusową hospitalizację. Na moment przed tym, jak sanitariusze siłą zapakują ją do ambulansu, dziewczyna prosi siostrzeńca, by ""nigdy nie odwracał wzroku"". Mijają lata, wojenny ogień dogasa. Dorosły Kurt zaczyna studia na akademii sztuk pięknych. Wkrótce zakochuje się z wzajemnością w pięknej Ellie. Nie zdaje sobie jednak sprawy, że ojciec dziewczyny, szanowany ginekolog, skrywa mroczną tajemnicę mającą związek z tragedią, która w przeszłości spotkała rodzinę chłopaka.  Trwający ponad trzy godziny, rozgrywający się na przestrzeni ćwierć wieku film pomyślany jest jako epicka i kameralna jednocześnie historia inicjacyjna. Wysoki budżet widać zarówno w obrazach wojennej zawieruchy, jak i w efektach pracy scenografów, którym udało się oddać na ekranie schizofreniczną rzeczywistość podzielonych żelazną kurtyną Niemiec lat 60. Za efektowną oprawą kryje się jednak niepotrzebnie rozwleczona i mało przekonująca fabuła po brzegi wypełniona wzniosłymi sentencjami w stylu: Wszystko, co prawdziwe, jest piękne albo Osoba, która ratuje jedno życie, ratuje cały świat, albo Nie głosujcie na partię, głosujcie na sztukę.  Reżyser porusza w ""Werk ohne Autor"" kilka pozornie ciekawych paradoksów. Pokazuje m.in., jak szukający sposobu na wyrażenie siebie Kurt staje się zakładnikiem kolejnych systemów politycznych. Żyjąc w NRD, zmuszony jest malować obrazy w zgodzie z socrealistyczną doktryną. Kapitalistyczny RFN, choć można w nim obejrzeć ""Psychozę"" Hitchcocka, także nie jest oazą wolności – aby zarobić na czynsz, bohater może malować na zamówienie portrety i landszafty albo próbować swoich sił w sztuce nowoczesnej, która zdaje się mieć więcej wspólnego z hucpą aniżeli prawdziwym artyzmem. Jak tworzyć w zgodzie ze sobą, zdobyć rozgłos i zgarnąć przy okazji trochę grosza – oto jest pytanie. Reżyser udziela na nie, niestety, odpowiedzi. Scena, w której Kurt w trakcie napadu twórczego szału doznaje niemal metafizycznego objawienia, wygląda jak parodia kina Krzysztofa Kieślowskiego.  Von Donnersmarck ma problem z utrzymaniem narracji w ryzach. Dwa kluczowe wątki filmu co rusz potykają się o siebie, zamiast współbrzmieć; postacie pojawiają się i znikają w zależności od nastroju scenarzysty, trudno także wywnioskować, jaka jest przewodnia myśl całego przedsięwzięcia. Prawda boli, ale wydaje się lepsza niż życie w kłamstwie? Ludzkie życiorysy są znacznie bardziej skomplikowane, niż mogłoby się wydawać z podręczników historii? ""Werk ohne Autor"" nie pomaga również to, że główny bohater grany przez Toma Schillinga  (wyglądającego swojego drogą jak młodszy brat Jamesa McAvoya) wyprany jest z jakiejkolwiek charyzmy i osobowości. Z kolei jego ekranowy adwersarz (Sebastian Koch) narysowany jest tak grubą krechą, że brakuje mu tylko rogów i czarciego ogona. Ostatecznie ma się wrażenie, że reżyser próbuje strzelić do widza z armaty, ale zamiast huku słychać  tylko piśnięcie. "
Vox Lux (2018),6,"O Bradym Corbecie można powiedzieć wszystko, tylko nie to, że jest minimalistą. Amerykański reżyser tworzy kino zachłanne, ekstrawertyczne, napędzane przeez twórcze ADHD. W ""Vox Lux"" zaledwie 30-letni filmowiec próbuje połączyć ze sobą biblijne aluzje, zamachy terrorystyczne i drapieżną krytykę współczesnej popkultury. Jakby tego było mało, stylizując film na ironiczną kronikę upadku gwiazdy, zdaje się rzucać wyzwanie samemu Orsonowi Wellesowi. Tak megalomański zamiar nie mógł oczywiście powieść się w stu procentach, ale ""Vox Lux"" ma spore szanse, by w języku kinofilów stać się za parę lat synonimem sformułowania ""ambitna porażka"". Póki co, wizji Corbeta z pewnością nie można odmówić wyrazistości, której dowód stanowi choćby reakcja publiczności pierwszego pokazu filmu na festiwalu w Wenecji. Jak łatwo się domyślić, brawa mieszały się wówczas z próbującym zagłuszyć je buczeniem.  Czego jak czego, ale młodemu twórcy nie sposób odmówić artystycznej konsekwencji. Podobne jak w debiutanckim ""Dzieciństwie wodza"", Corbet portretuje świat u progu Apokalipsy. Dla reżysera nie ma przy tym znaczenia, że akcję poprzedniego filmu umieścił w przededniu I wojny światowej, a w ""Vox Lux"" cofa się raptem do początków XXI wieku. Stylistycznie Corbet wciąż pozostaje wierny starej zasadzie ""mocniej, wyżej, szybciej"". Choć ""Vox Lux"" opowiada o perypetiach płytkich gwiazdek pop, Amerykanin nadaje swemu dziełu wyrafinowaną strukturę i dzieli swoją opowieść na rozdziały, których tytuły to między innymi ""Genesis"" i ""Regenesis"". Jednocześnie Corbet chętnie korzysta z monumentalnych, szerokich planów i ilustruje perypetie bohaterów złowieszczą muzyką. W najlepszych momentach ""Vox Lux"" wytworzony w ten sposób kontrast pomiędzy wzniosłością a trywialnością pozwala wykreować na ekranie atmosferę pierwszorzędnej groteski. Dzieje się tak choćby w scenie z początku filmu, gdy dwie siostry zostają poproszone o wypowiedzenie kilku słów na pogrzebie przyjaciół. Dziewczyny, zasłaniając się brakiem daru przemawiania, postanawiają zaśpiewać piosenkę. Specjalnie przygotowany przez nie utwór wzbudza entuzjazm publiczności, staje się szlagierem i daje bohaterkom przepustkę do światowej kariery.   Corbet szybko przesuwa akcję o kilkanaście lat do przodu. Mamy rok 2017 – jedna z sióstr, Celestine (Natalie Portman) jest wielką gwiazdą, druga, Eleanor (Stacy Martin), usuwa się na dalszy plan. Niestety, w momencie, w którym ""Vox Lux"" dopiero mogłoby stać się naprawdę interesujące, jego potencjał właściwie się wyczerpuje. Amerykański twórca nie ma nam bowiem do zaoferowania nic poza czasem zabawnymi, innym razem już tylko efekciarskimi scenkami z życia ludzi showbiznesu. Zainscenizowana przez Corbeta podróż przez kolejne kręgi luksusowego piekła niczym nie zaskakuje, a tendencyjność, z jaką reżyser przedstawia ekranowy świat, budzi skojarzenia z perspektywą autora prześmiewczego fanpage'a ""Wychowany na Trójce"". W takich warunkach na niewiele zdaje się nawet ofiarna kreacja Portman, w najbardziej ekspresyjnych scenach prezentującej formę rodem z czasów ""Czarnego łabędzia"" Aronofsky’ego.  Najbardziej szkoda w ""Vox Lux"" kilku potencjalnie interesujących wątków, które zostały na ekranie ledwie zasygnalizowane. Chodzi zwłaszcza o podjętą w pewnym momencie przez Corbeta kwestię problematycznego statusu popkultury,  z jednej strony utrwalającej, a z drugiej kontestującej obowiązujący porządek świata. Zgodnie z wizją amerykańskiego twórcy, ambiwalencja ta powoduje w głowach młodocianych fanów zakłopotanie przybierające czasem tragiczne konsekwencje. Niestety, reżyser nie wykracza w tej kwestii poza ogólniki. Lektura jego wypowiedzi w rodzaju ""Chcę, by po obejrzeniu mojego filmu widzowie pomyśleli sobie: Wow, przez ostatnie 20 lat ludzkość przeszła całkiem sporo"" każe domniemywać, że w ogóle ma niewiele do powiedzenia.  Podobnie jak we wspomnianym ""Dzieciństwie..."" Corbet udowadnia jednak, że pozostaje pierwszorzędnym stylistą, a dzięki temu – mimo wielu zastrzeżeń – jego film ogląda się całkiem nieźle. Może więc przyszedł czas, by powściągnąć ego i do następnego projektu zatrudnić porządnego scenarzystę?"
Krew na betonie (2018),8,"S. Craig Zahler pracuje, jakby jutra miało nie być. 45-latek jest autorem pięciu książek oraz ponad dwudziestu scenariuszy, śpiewa i gra na perkusji w dwóch zespołach, a od 2015 roku zdążył napisać i wyreżyserować trzy pełnometrażowe filmy. Jego autorska taktyka niezmiennie opiera się na fuzji pozornie nieprzystających do siebie elementów. W ""Bone Tomahawk"" skrzyżował western z horrorem, a w ""Bloku 99"" – egzystencjalne kino sensacyjne spod znaku Michaela Manna z więziennym exploitation. Nowe dzieło Zahlera, pokazywane w Wenecji poza konkursem ""Dragged Across Concrete"" wydaje się jego najambitniejszym jak dotąd przedsięwzięciem. Zaczyna się jak ""Prawo ulicy"", skręca w kierunku dramatu obyczajowego, by pod koniec zamienić się w krwawy koszmar. To film, który wymaga nielichej cierpliwości (trwa aż 158 minut!), mocnego żołądka oraz odporności na potężną dawkę bijącej z ekranu beznadziei.  Scenariusz składa się z trzech pozornie niezwiązanych wątków. Bohaterem pierwszego jest Henry (Tory Kittles) – świeżo zwolniony z więzienia kryminalista pragnący zapewnić godziwy byt wyrodnej matce oraz niepełnosprawnemu bratu. Drugą fabularną nitkę poświęcono parze detektywów (Mel Gibson i Vince Vaughn), którzy zostają zawieszeni w obowiązkach z powodu nieprzepisowego zatrzymania dealera narkotyków. W te nasycone realizmem opowieści klinem wbija się wątek zamaskowanego psychopaty w goglach. Facet zachowuje się, jakby pomylił życie z grą w ""Grand Theft Auto"". Gdziekolwiek się pojawia, rabuje, morduje i strzela, do czego tylko się da.  Sercem filmu jest historia granego przez Gibsona gliniarza Bretta Ridgemana –  zbliżającego się do sześćdziesiątki, rozczarowanego sobą i otaczającym światem twardziela. Życie nie obeszło się z nim łaskawie. Z powodu pogardy dla polityki, układów i regulaminów nigdy nie został awansowany, choć ma na koncie setki zatrzymań. Mieszka w parszywej dzielnicy z ciężko chorą żoną oraz nastoletnią córką prześladowaną przez lokalnych rzezimieszków. Wygnieciony i zużyty jak jego garderoba dochodzi wreszcie do wniosku, że ma dosyć. Gibson jest w tej roli fenomenalny. Przywodzi na myśl zarówno Mike'a Ehrmantrauta z ""Breaking Bad"", bohaterów melancholijnych kryminałów Jean-Pierre'a Melville'a, jak i desperatów walczących o lepsze jutro w arcydziełach neorealizmu.  Gdyby tak streścić intrygę ""Dragged Across Concrete"" w dwóch zdaniach, mogłoby się wydawać, że mamy do czynienia z pulpą, banalnym kinem klasy B. Mistrzostwo Zahlera polega jednak na zderzaniu wysokiego z niskim, obudowywaniu prościutkiego fabularnego szkieletu kolejnymi nieoczywistymi kontekstami. Film można więc traktować jako ponurą diagnozę chorób, na które cierpi współczesna Ameryka - napięć rasowych, brutalności policji, bezwzględnego kapitalizmu - ale także jako opowieść o męskiej przyjaźni wystawionej na próbę. Reżyser opowiada tę historię w charakterystyczny dla siebie niespieszny sposób. Kładzie nacisk na psychologię bohaterów i relację między nimi, skupia się na detalu, celebruje momenty pozornego nic-niedziania-się. Kiedy trzeba, potrafi także rozrzedzić depresyjną atmosferę odrobiną cierpkiego humoru bądź czułości. Przemoc pojawia się u niego nagle, zaś jej erupcje – krótkie, a zarazem bardzo intensywne – są jak uderzenie kluczem francuskim w potylicę. U Zahlera zło nabiera niemal metafizycznego wymiaru – enigmatyczne i pozbawione cienia ludzkich uczuć jawi się jako piekielna siła.  Jest w ""Dragged Across Concrete"" scena, w której Henry i jego brat grają w grę wideo. Gra – podobno supernowoczesna, choć wyglądająca jak produkcja z czasów pierwszego PlayStation – polega na przemierzaniu sawanny i strzelaniu do dzikich zwierząt. Chodźmy zapolować na lwy – mówi bohater. Właśnie tak Zahler zdaje się postrzegać życie – jako krwawe safari, na którym albo celnie strzelasz, albo gryziesz piach."
Bracia Sisters (2018),9,"W ostatnich latach westerny powracają do łask, a wenecki festiwal zdaje się mieć wyjątkową słabość do opowieści o Dzikim Zachodzie – po ""The Ballad of Buster Scruggs"" nadszedł czas na ""The Sisters Brothers"". O ile Coenowie do bodaj najbardziej ikonicznego gatunku kinematografii amerykańskiej odnoszą się z podobną nonszalancją, co Jeffrey Lebowski do życia, o tyle Jacques Audiard podchodzi do niego z dobroduszną fascynacją. Francuski reżyser przestawia zabawną i wzruszającą przypowieść o trudach braterskiej miłości. Oparty na bestsellerze autorstwa Patricka deWitta ""The Sisters Brothers"" to perełka o uniwersalnym blasku, która skłania widzów do intrygujących refleksji.        Joaquin Phoenix,  John C. Reilly  France 3 CinémaUnion Générale Cinématographique (UGC)Page 114France 2 CinémaAtresmedia CineCanal+ FranceFrance TélévisionsApache FilmsLes Films du FleuveMichael De Luca ProductionsWhy Not ProductionsAnnapurna PicturesMobra FilmsWallimageCasa Kafka Pictures Movie Tax Shelter Empowered by Belfius Oregon, połowa XIX wieku. Charlie i Eli Sisters (Joaquin Phoenix i John C. Reilly) to ""urodzeni mordercy"" działający na zlecenie lokalnego Kontradmirała. Ich styl pracy cechuje konsekwencja i brutalność, aczkolwiek w życiu prywatnym wspomniani bracia różnią się od siebie niczym ogień i woda. Charliego można określić mianem ""porywczego wariata"", korzystającego co niemiara z wszelakich używek. Starszy Eli jest zaś ""sentymentalnym introwertykiem"", któremu marzy się – paradoksalnie – spokój na łonie natury. Sisterowie otrzymują pewnego dnia kolejną – z pozoru banalną – misję. Detektyw Hermann Kermit Warm (Jake Gyllenhaal) ma doprowadzić mężczyzn do chemika Pana Morrisa (Riz Ahmed) będącego w posiadaniu tajemniczej, niemalże magicznej mikstury ułatwiającej poszukiwanie złóż złota. Jak łatwo przewidzieć, bieg spraw znacznie się skomplikuje na rzecz niecodziennego sojuszu o daleko idących konsekwencjach.  Audiard znajduje właściwe proporcje między epickim kinem przygodowym a intymnym portretem skomplikowanej emocjonalnie relacji tytułowych braci. Bardziej niż do klasycznych westernów Johna Forda czy Johna Hustona, francuski autor sięga inspiracjami do dekady lat 70. i takich dzieł jak chociażby ""Przełomy Missouri"" Arthura Penna z Marlonem Brando i Jackiem Nicholsonem. Siłą ""The Sisters Brothers"", prócz sprawności warsztatowej i narracyjnej twórcy ""Rust and Bone"", są bez wątpienia aktorskie kreacje tytułowych bohaterów zasługujące – bez dwóch zdań – na tegoroczne aktorskie nagrody w Wenecji (i nie tylko). W ostatniej dekadzie Joaquin Phoenix wielokrotnie udowodnił wszechstronność swojego talentu. John C. Reilly nie miał jednak tylu okazji, aby przypomnieć nam, jak wybitnym jest aktorem. Znany głównie z ról komediowych Reilly w filmie Audiarda zaskakuje subtelnością i stonowaniem, którymi natychmiast chwyta publiczność za serce.        John C. Reilly  France 3 CinémaUnion Générale Cinématographique (UGC)Page 114France 2 CinémaAtresmedia CineCanal+ FranceFrance TélévisionsApache FilmsLes Films du FleuveMichael De Luca ProductionsWhy Not ProductionsAnnapurna PicturesMobra FilmsWallimageCasa Kafka Pictures Movie Tax Shelter Empowered by Belfius W panoramie kina światowego wielokrotnie zdarzało się, że to właśnie europejscy twórcy innowacyjnie przeobrażali strukturę gatunków ""made in USA"". Wystarczy pomyśleć o Jean-Pierrze Melville'u w kontekście pełnego ""gangsterów i filantropów"" kina noir czy też o spaghetti westernach mistrza Sergia Leone. Audiard nie wymyśla na nowo Dzikiego Zachodu, jednak spogląda na niego z ciekawej perspektywy. Twórca ""Proroka"" portretuje moment zmierzchu epoki ""kowbojskich żywotów"", kiedy to w bezkresnym, dziewiczym krajobrazie pojawiają się pierwsze oznaki cywilizacji. Od instrukcji obsługi do szczoteczki i pasty do zębów po szczery zachwyt nad toaletową spłuczką – nowoczesność w humorystyczny i poniekąd gorzki sposób wkrada się do życia postaci, które coraz poważniej marzą o zapuszczeniu korzeni oraz porzuceniu etosu ""wędrownych rewolwerowców"". Owa potrzeba wyraża się również w chęci utworzenia nowej wspólnoty opartej na demokratycznych wartościach i zrywającej z ""prawem silniejszego"".        Jake Gyllenhaal  France 3 CinémaUnion Générale Cinématographique (UGC)Page 114France 2 CinémaAtresmedia CineCanal+ FranceFrance TélévisionsApache FilmsLes Films du FleuveMichael De Luca ProductionsWhy Not ProductionsAnnapurna PicturesMobra FilmsWallimageCasa Kafka Pictures Movie Tax Shelter Empowered by Belfius Film Audiarda ""między wierszami"" opowiadanej przygody każe zastanowić się nad ideologicznym wymiarem tej ""antropologicznej przemiany"" marnotrawnych synów, której daleko do niewinności. Ludzka zdolność pozostawienia pełnej przemocy przeszłości za swoimi plecami to zarówno rzecz piękna, wręcz głęboko humanitarna, jak i niezwykle sztuczna. Zwłaszcza zważywszy na cykliczność dziejów: ""nowe początki"" okazują się niemal zawsze zbudowane na steku ofiar i kompromisów. ""The Sisters Brothers"" to nie tylko udana rozrywka, ale też – szczególnie z dzisiejszej perspektywy – cenna lektura ważnego epizodu amerykańskiej mitologii. "
Dywizjon 303. Historia prawdziwa (2018),4,"""Dywizjon..."" jest jeden, a bramki są dwie. Wystarczy walić na oślep – na słynne już ""Nie pomyl filmu"" odpowiedzieć salwą biało-czerwonych flag i zawołaniem ""Chwała bohaterom!"". Wroga oczernić, zohydzić, dobić, następnie przejąć pociąg ze złotem i wrócić do lasu. Tymczasem kuriozalne starcie polskich dystrybutorów od początku skrywało wstydliwą prawdę: obie firmy robiły sobie nawzajem dobrze.   Przypomnijmy: Kino Świat wypuściło w połowie sierpnia polsko-brytyjską koprodukcję ""303. Bitwa o Anglię"" – z Iwanem Rheonem i Marcinem Dorocińskim  w rolach głównych – teraz, w dystrybucji związanego z Polsatem Mówi Serwisu, do kin wchodzi ""Dywizjon 303. Historia prawdziwa"". Dystrybutorzy bili się na plakaty (niemal identyczne), slogany reklamowe (odwołujące się do ""narodowej dumy"") i scenariusze (bardzo podobne), a widzowie i tak zrobili, co swoje. Po obu premierach szybko ustalił się wyraźny trend odbiorczy – ludzie chodzą na dwa ""Dywizjony"", żeby je ze sobą porównać i zobaczyć, który wygrał batalię. To faktycznie wielki prezent dla rzekomo skonfliktowanych graczy. Eksponując wojnę podjazdową, udało się zepchnąć na drugi plan samo meritum sprawy, czyli kino – przeciętne od buciorów aż po czubek garnizonowej czapki.        Dariusz Toczek,  Maciej Zakościelny,  Antoni Królikowski,  Wacław Warchoł  Luna VenturesLightcraft AdvertisingFilm Media S.A.Studio Orka I chociaż oba filmy są przede wszystkim prościutkimi agitkami historycznymi, to przynajmniej ten polski ma za sobą więcej ciekawych perypetii realizacyjnych. O ekranizacji historii polskich lotników uczestniczących w bitwie o Anglię mówił już Władysław Pasikowski w 2008 roku, ale kasę na projekt zgarnął ostatecznie Jacek Samojłowicz – niesławny producent ""Kac Wawy"". Za kamerą stanął najpierw Łukasz Palkowski, a następnie Wiesław Saniewski, który po kilku dniach zdjęć dostał udaru i wycofał się z pracy. Ostatecznie film dokończył Denis Delić, Chorwat po łódzkiej filmówce, znany przede wszystkim z komedii romantycznej ""Ja wam pokażę!"". W tym samym czasie krok po kroku topniał budżet, osiągający ""zawrotnych"" 14 mln złotych, a Benedict Cumberbatch i Jude Law w obsadzie (oczywiście tej ""w przygotowaniu"") zamienili się w Piotra Adamczyka i Macieja Zakościelnego. Scenariusz oparty na książce Arkadego Fiedler z 1940 roku przerabiano tyle razy, że w konsekwencji z taśmy montażowej zjechał film chaotyczny, niespójny i toksycznie staroświecki. Przede wszystkim nikt nie pokusił się o wyznaczenie jakiegoś jednego, wyrazistego kierunku akcji, zadowalając się stylistyką cokolwiek telewizyjną – paradą wypielęgnowanych twarzy, ślicznych mundurów, sukienek i przedwojennych antyków; ultrapatetyczną muzyką, ilustrującą w taki sam sposób przemówienia dowódców, jak i zwykłe zalewanie robaka w knajpie; dialogami tak zdawkowymi i drętwymi, że zęby same układają się do zgrzytu.   Jest zerojedynkowe bohaterstwo, odwaga i niezłomność w osobie dowódcy Witolda Urbanowicza (Adamczyk). Kiepscy brytyjscy aktorzy grają wyniosłych i sceptycznych Anglików, którzy już za chwilę – trochę znienacka – będą nosić Polaków na rękach, uczyć się imprezowania ""po polsku"" i podrywać dziewczyny na słowiański akcent. Są i Niemcy, wcale nie tak znowu do szpiku kości źli i wielbiący Fuhrera – co akurat jak na polskie kino patriotyczne jest swoistym przełomem – tyle że ostatecznie sprowadzeni do roli krwawiącego mięcha armatniego. Jan Zumbach (Zakościelny) reprezentuje brawurę i ułańską fantazję – świetnie lata i strzela, ma również romans z angielską aktorką-szpiegiem – na jedną nóżkę, bo na drugą koresponduje z polską narzeczoną. Wszystkie te niedomknięte wątki giną w zetknięciu z wiecznie rozświetlonymi, szczerymi i czystymi twarzami pilotów – bez skazy, bez przekleństw (no dobra, raz pojawia się ""dupa""), bez seksu, tylko czasem z butelką i tańcem-wywijańcem. Kolejność jest taka: karty i fajki przed garnizonem, potem powietrzna bitwa, pub, podryw, zdjęcia archiwalne i znowu garnizon, można puszczać materiał od początku. Patriotyczne slajdowisko urywa się nagle, bez powodu, bez wyraźnych konkluzji, bez cienia emocji. Po prostu następuje koniec – obejrzeliśmy już wszystko, więcej obrazków nie przygotowano.         Luna VenturesLightcraft AdvertisingFilm Media S.A.Studio Orka          Piotr Fotek, Film Media S.A.          Piotr Fotek, Film Media S.A. I jeśli rzeczywiście coś udało się z tych mikrych 14 milionów wycisnąć, to nieźle nakręcone sceny starć samolotowych. W tej kwestii polska produkcja bez wątpienia wyprzedza tę brytyjską – efekty specjalne są na przyzwoitym poziomie, a średnią jakość animacji udało się zrównoważyć dynamiczną pracą kamery, montażem i realistycznym wyglądem kokpitów Hurricane'ów. Dzięki temu to, czego zwykliśmy się wstydzić w polskim kinie historycznym, tutaj podtrzymuje napięcie i jednocześnie pozwala złapać cenny oddech. Bo niestety cała reszta pozostaje obrzydliwie duszna, skąpana w sosie bogoojczyźnianego patriotyzmu, płaska i sprofilowana pod wycieczki szkolne. Nie, nikt na Zachodzie nie będzie – jak zapowiadał Samojłowicz – przeżywał ""Dywizjonu 303"" z wypiekami na twarzy, podobnie jak my – gdyby nie kontekst i polscy aktorzy – nigdy nie zwrócilibyśmy uwagi na brytyjskie ""Hurricane"". Nie dlatego, że ktoś gardzi naszą historią albo że nie ma w niej materiału na pasjonujące kino wojenne, ale z powodu jakości – ""Dywizjon..."" jest tanim, lokalnym i mało wyrazistym produktem. Żadną ""superprodukcją patriotyczną"", pod którą – dzięki sprzyjającemu klimatowi politycznemu – cały czas próbuje się podszywać. I chyba producenci i dystrybutorzy w końcu przeprosili się z rzeczywistością, w ostatniej chwili przenosząc punkt ciężkości z walorów artystycznych (zagraniczna obsada, znani scenarzyści itd.) na ideologiczne (który film jest bardziej ""nasz"", ""prawdziwy"", ""oddający cześć"").   Starcie marketingowe dwóch ""Dywizjonów..."" okazało się ciekawsze niż same filmy. Czy taka strategia przełoży się na satysfakcjonujące wyniki finansowe? Oby nie, bo jeśli tak się stanie, mamy jak w banku nudne status quo na lata: małe budżety, dużo hałasu, słabe kino. A w końcu jak długo można żyć fantazjami, gdybaniem o ""niewyczerpanym potencjale"" polskiej historii, o narodowym skarbcu SUPEROPOWIEŚCI? Gdzie nasze miliony, miliardziki, adaptacje i wybitni scenarzyści? Wciąż czekamy, panie i panowie decydenci. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Schyłek dnia (2018),7,"Po tym jak w 2016 roku ""Syn Szawła"" zgarnął szereg prestiżowych nagród na czele z Oscarem dla nieanglojęzycznego filmu, do drzwi László Nemesa musiał zapukać niejeden amerykański producent. Reżyser postanowił nie wsiadać jednak w pociąg do Hollywood. Zamiast tego nakręcił w rodzinnych Węgrzech ""Schyłek dnia"". Tytuł odnosi się do sportretowanego na ekranie okresu historycznego. Jest rok 1913, za kilkanaście miesięcy w Sarajewie dojdzie do zamachu na arcyksięcia Franciszka Ferdynanda. Okaże się on iskrą, która pogrąży świat w wojennej pożodze. W Budapeszcie pozornie wszystko trwa po staremu: wytworne damy kupują kapelusze, arystokracja  i burżuazja raczą się szampanem na rautach, a w drodze z oficjalną wizytą jest sam cesarz. Za tą wypolerowaną fasadą prosperity lęgną się jednak demony, które już wkrótce wypełzną na światło dzienne.  Główna bohaterka Irisz Leiter (Juli Jakab) powraca po latach do Budapesztu z nadzieją na pracę w sklepie niegdyś będącym własnością jej nieżyjących rodziców. Dziewczyna nie zostaje jednak przyjęta z otwartymi ramionami. Nowy właściciel salonu próbuje się jej jak najszybciej pozbyć, dawni znajomi rodziny nabierają wody w usta. Bohaterka wpada niespodziewanie na trop tajemnicy z przeszłości, która zaprowadzi ją zarówno do pałacu pogrążonej w obłędzie hrabiny, jak i spelun odwiedzanych przez morderców i gwałcicieli. Podróżując w głąb króliczej nory, przekona się, że Budapeszt – perła w koronie cesarstwa Austro-Węgierskiego – pogrąża się w chaosie. Nastroje radykalizują się, odpowiedzią na społeczną niesprawiedliwość jest agresja. ""Ukryty w mieście krzyk"" rozbrzmiewa coraz głośniej. Oglądając elegijny w tonie ""Schyłek dnia"", trudno nie mieć skojarzeń z bieżącymi nastrojami politycznymi w Europie. Zupełnie, jakby ludzkość tkwiła w jakimś zaklętym kręgu historii zmuszającym ją do popełnienia tych samych tragicznych błędów.  Tak jak w swoim głośnym debiucie Nemes skrajnie subiektywizuje narrację.  Praktycznie każda scena odbywa się z udziałem Iris bądź jest fotografowana z jej punktu widzenia. Kamera unika planów dalekich i ogólnych. Nie ma tu delektowania się rekonstrukcją minionej epoki, skrupulatną pracą scenografów i speców od kostiumów. Kadry przypominają zazwyczaj pożółkłe, wyprane z barw zdjęcia ze starego albumu fotograficznego. Podobną powściągliwość widać również w inscenizacji wybuchów przemocy. Reżyser nie epatuje krwawymi detalami, a najbrutalniejsze zdarzenia woli widzowi zasugerować, niż pokazać. Pomimo formalnej dyscypliny w filmie nadal nie brakuje scen, które ogląda się na wstrzymanym oddechu.  Część widzów może początkowo mieć problem z główną bohaterką. Iris na pierwszy rzut oka wydaje się mało efektowną postacią – niewiele mówi, jest zamknięta w sobie i odrobinę antypatyczna. Pod tą nieciekawą powłoką buzuje jednak determinacja, która nie pozwala dziewczynie pomimo szeregu przeciwieństw porzucić prywatnego śledztwa. Świat, który portretuje Nemes, nie jest bowiem łaskawy dla kobiet. Jeśli mają szczęście, mogą w nim pełnić funkcję urodziwego dodatku do mężczyzny. Zazwyczaj traktowane są jako tania siła robocza bądź potencjalne ofiary przemocy seksualnej. Iris nieustannie czuje palący się pod stopami grunt. Czasem udaje jej się samodzielnie wydostać z kłopotów. Częściej jednak miłosierny scenarzysta stawia na jej drodze wybawców, którzy w ostatniej chwili przychodzą z pomocą.  ""Schyłek dnia"", choć kosztował sześć razy tyle co ""Syn Szawła"", nie ma aż takiej siły emocjonalnego rażenia. Wydaje się również zdecydowanie za długi jak na stosunkowo skromną historię, którą ma do opowiedzenia. Nemes zdał mimo wszystko egzamin z drugiego filmu. Potwierdził, że jest świetnym inscenizatorem i potrafi sprawnie operować elementami kina gatunkowego (w tym przypadku kryminału). Nie zdziwię się więc, jeśli po festiwalu w Wenecji, gdzie ""Schyłek…"" walczy o Złotego Lwa, ponownie popłyną oferty z Fabryki Snów. "
Bez litości 2 (2018),4,"Jeśli ktoś uważa, że to w przypadku Toma Cruise’a czas się zatrzymał, powinien spojrzeć w metrykę Denzela Washingtona. 63-letni aktor sprawia wrażenie, jakby wciąż był w takiej samej formie jak 20 lat temu. Przedłużające się ekranowe żywoty gwiazd kina akcji to najwyraźniej znak naszych czasów. Washington, podobnie jak Cruise, wyprodukował kilka filmów ze sobą w roli głównej, w tym dwie części ""Bez litości"" – poczciwego, krwawego kina zemsty. Nowa odsłona przygód byłego agenta służb wywiadowczych Roberta McCalla (to jedyny sequel, w jakim aktor kiedykolwiek wystąpił) jeszcze wyraźniej ukazuje go jako herosa godnego naśladowania – bezbłędnego zabójcę o gołębim sercu.       Denzel Washington  CTMG, Inc. ""Bez litości 2"" to doskonały materiał dla Washingtona, który wielokrotnie wcielał się w postacie o nieoczywistej moralności. McCall to połączenie pogodnego sąsiada przesiadującego z książką w kawiarni i świetnie wyszkolonego mordercy, który na własną rękę eliminuje parszywców, alfonsów i rosyjskich mafiosów. Każda egzekucja jest w jego wykonaniu gestem głęboko etycznym. McCall daje ofiarom szansę na odkupienie grzechów, po czym – jeśli z niej nie skorzystają – przystępuje do dzieła. Odpala stoper (trupy liczy się tu w przeliczeniu na sekundy) i błyskawicznie eliminuje przeciwników, często używając w tym celu otaczających go przedmiotów. ""Bez litości 2"", afroamerykański mariaż ""Życzenia śmierci"" i ""Brudnego Harry'ego"", to krzepiąca bajka o dobrym, spokojnym Amerykaninie, który głęboko ukryty gniew wyładowuje na największych szumowinach z Bostonu i okolic.  Siłą napędową opowieści jest w tym wypadku brutalne morderstwo przyjaciółki McCalla, Susan (Melissa Leo). Kiedy bohater odkrywa zmowę będącą przyczyną jej śmierci, los winowajców jest w zasadzie przesądzony. Fabularnych niespodzianek znajdziemy tu niewiele – Antoine Fuqua (reżyser obu części cyklu oraz ""Dnia próby"" z 2001 roku, za rolę w którym Washington otrzymał Oscara) o wiele bardziej niż dramaturgią jest zainteresowany budowaniem mitu wokół postaci McCalla oraz efektownymi scenami strzelanin i walk wręcz. O ile to drugie to raison d'être niezobowiązującego kina sensacyjnego, o tyle uporczywa idealizacja głównego bohatera prowadzi do niezamierzonego komizmu. McCall to osiedlowy Robin Hood i Batman w jednym: pomaga biedniejszym i potrzebującym, walczy z korupcją, opiekuje się ocalonym z Holocaustu, a nawet udaje się do Turcji, by odzyskać skradzioną córkę niewinnej Amerykanki. Liczne wątki poboczne rozwadniają szkicowo zarysowaną intrygę. Fuqua nie jest też twórcą, który miałby jakiekolwiek ambicje warsztatowe – inscenizuje w sposób płaski i przewidywalny, nie dba o odpowiednie tempo i montuje tak, żebyśmy ani przez chwilę nie mieli wątpliwości, czego się spodziewać. Efektem jest więc tzw. solidne kino, które smakuje cokolwiek czerstwo.       Denzel Washington,  Ashton Sanders  CTMG, Inc. Oprócz imponującej sekwencji kulminacyjnej, w której McCall mierzy się z łotrami w targanej huraganem mieścinie, najciekawszy wydaje się pedagogiczny i rasowy wymiar ""Bez litości 2"". Washington dobrze się czuje w roli wujka rozdającego dobre rady: ważną postacią jest w filmie Miles (znany z ""Moonlight"" Ashton Sanders), nastolatek jakby wyjęty z ulicznego świata ""The Wire"", który w przyszłości chciałby zostać malarzem. McCall otacza go opieką i każe przeczytać głośny esej Ta-Nehisi Coatesa ""Between the World and Me"" z 2015 roku – zapisaną w formie listu do syna rozprawę o byciu czarnym we współczesnej Ameryce. Relacja z Milesem czyni z McCalla nie neutralnego rasowo mściciela, ale czarnego herosa, który mógłby stać się nową ikoną afroamerykańskiej popkultury – gdyby tylko ""Bez litości"" było serią o klasę lepszą. Kiedy Miles opowiada koleżance o swoim rysunku fikcyjnego superbohatera, który wygląda dokładnie jak McCall, czujemy, że aspiracje twórców rozminęły się z ich możliwościami. Washington-producent postawił pomnik Washingtonowi-aktorowi. Może któryś z nich będzie miał kiedyś dość odwagi, by go brawurowo zburzyć. "
Peterloo (2018),5,"Poczciwy chłopiec wraca z pola bitwy prosto w ramiona ubogiej matki. Nie potrafi przestać płakać. Po powrocie przez większość czasu milczy, chłonie zmieniającą się dookoła rzeczywistość. Po jego wyrazie twarzy widać, że nie pojmuje znaczenia rewolucyjnych haseł, jakie w jego otoczeniu się nieustannie mnożą. ""Wolność albo śmierć!"" – krzyczą dookoła niego transparenty nieczułe na to, że młodemu człowiekowi udało się cudem ocalić z pola bitwy. Kto by pomyślał, że przyjdzie mu wkrótce zginąć z rąk własnych pobratymców…   Najnowsze dzieło Mike'a Leigh portretuje kulisy krwawych wydarzeń z sierpnia 1819 roku i tzw. masakry Peterloo w Manchesterze. Charakterystycznie brzmiąca nazwa odnosi się ironicznie do – jakże emblematycznego – brytyjskiego zwycięstwa pod Waterloo nad wojskami Napoleona. Zgromadzenie o pokojowym charakterze nawołujące do rozszerzenia karty swobód obywatelskich zostało brutalnie stłumione przez lokalne władze obawiające się – na fali Wielkiej Rewolucji Francuskiej – społeczno-politycznej rewolty. Wojskowa żandarmeria versus nieuzbrojeni cywile – kobiety, mężczyźni i dzieci. W jednym z wywiadów reżyser ""Happy go lucky"" uznał, że ten ważny i bolesny epizod z dziejów jego ojczyzny traktowany jest zarówno w szkołach, jak i w debacie publicznej po macoszemu. Szlachetność intencji twórcy zostaje jednak stłamszona przez nachalną retorykę, która przenika na wskroś patriotyczny, a przede wszystkim patetyczny fresk brytyjskiego reżysera.   Leigh świadomie estetyzuje obraz filmowy, tak aby poszczególne często statyczne kadry przypominały malarskie płótna. Reżyser ""Pana Turnera"" uszlachetnia tym samym prowincjonalną codzienność i prostotę ludzi nieuprzywilejowanych, lecz wielce poczciwych. Twórca kieruje ich w stronę wydobywające z mroku światło, kreśli sylwetki bohaterów, podkreślając, że należy im się miejsce w tej wrogiej ideologicznie przestrzeni. Jednostki w obliczu machiny państwowej, polityki, która odbiera jej przede wszystkim godność. Leigh w sposób jaskrawy uderza w niehumanitarność władzy, czyniąc ją obiektem nie tylko nienawistnym, lecz również kalekim i wizualnie obrzydliwym. Ci, co w swoich sądach powołują się na Boga, okazują się jego największymi przeciwnikami – zdaje się kaznodziejsko prawić z ekranu brytyjski mistrz.   Pietyzm, z jakim reżyser dokonuje rekonstrukcji spotkań, a przede wszystkim długich przemów poszczególnych liderów rządowej opozycji, z czasem przestaje wywoływać podziw, a zaczyna – znużenie. Choć ""Peterloo"" jest opowieścią o ważnych dla podstaw demokracji ideach i ich znaczącym wpływie na losy zbiorowości, równocześnie przekształca się – mimo malarskiej urody wspomnianych kadrów – w najmniej ""filmowy"" film w twórczości Mike’a Leigh. Ze świecą by szukać alegorycznych sekwencji montażowych czy innych prób kondensacji bogactwa materiału historycznego. Brytyjczyk postawił wszystko na jedną kartę, decydując się na niemiłosiernie rozciągniętą w czasie rejestrację niekończącego się potoku słów.  Uprawianej przez Brytyjczyka ekranowej historiografii może i daleko do hagiografii, jednakże w skostniałym emocjonalnie ""Peterloo"" zawodzi przede wszystkim zdolność wywołania zaangażowania. Reżyser wpada w podobną pułapkę, co liderzy tytułowej manifestacji – nie potrafi zaangażować ani serc, ani umysłów tych, którzy winni ten ""wiatr przemian"" wspomóc. W ujęciu Brytyjczyka mamy do czynienia albo ze złem absolutnym, albo z pozbawionym charyzmy dobrem. W jego opowieści brakuje intrygujących stanów pośrednich, próby zakreślenia dwuznaczności intencji po stronie wysoko urodzonych liderów opozycji walczących o prawa niższej warstwy społecznej. Jak mawia jedna z postaci w filmie: To niczyja wina błądzić w ciemności. Tragedia następuje wtedy, kiedy ktoś żyje, bojąc się światła. To doprawdy ironiczne stwierdzenie, zważywszy na ilość moralnego i psychologicznego światłocienia, które prezentował w swoim bogatym dorobku Leigh przez wiele dekad."
La quietud (2018),7,"W nowym filmie Pabla Trapera dzieje się tyle, że naprawdę nie wiem, od czego zacząć. Może od sceny, gdy  pozornie kochająca żona odłącza męża od aparatury podtrzymującej życie, szepcząc mu do ucha szpetne przekleństwa? A może od tej, w której dwie niemal bliźniaczo podobne do siebie siostry, masturubują się w tym samym czasie, wspominając wspólnego przyjaciela z dzieciństwa? Kiedy dodamy jeszcze do tego obraz kobiety, która budzi się po groźnym wypadku, by tuż po otwarciu oczu usłyszeć od matki tyradę o tym, jak ""gównianą"" jest córką, zyskamy mniej więcej pełny obraz sytuacji... Jeśli powyższy opis budzi w Was przekonanie, że ""The Quietude"" to film wyglądający jak owoc współpracy Ingmara Bergmana, Francoisa Ozona i Ilony Łepkowskiej, macie sto procent racji. Jeśli jednak sądzicie, że taka mieszanka z definicji musi okazać się niestrawna, grubo się mylicie. Dzieło Trapera przynosi sporo odbiorczej frajdy, a przy okazji stanowi z pewnością jeden z najniezwyklejszych filmów o rodzinnych ""love/hate relationships"", jakie widzieliśmy w kinie ostatnich lat.  Opowiadana w ""The Quietude"" historia Eugenii i Mii (znakomite Bérénice Bejo i Martina Gusman) – sióstr spotykających się po latach, by stawić czoła mrocznej przeszłości własnej rodziny, roi się od ekscentrycznych szczegółów i ryzykownych wolt. Nie ma wątpliwości, że tego rodzaju fabułę mógł utrzymać w ryzach tylko naprawdę utalentowany reżyser. O tym, że Trapero to fachowiec jakich mało, wiadomo tymczasem co najmniej od czasu znakomitego ""Klanu"". Aby docenić kunszt Argentyńczyka, wystarczy zwrócić uwagę na to, jak operuje on samą warstwą dźwiękową, w wielu momentach wchodzącą w polemikę z obrazem. Wytwarzające się wówczas kontrasty potęgują poczucie, że ekranowa rzeczywistość rządzi się własnymi, nierzadko cokolwiek absurdalnymi prawami. Wykreowaniu podobnego wrażenia służy także – jak to tradycyjnie bywa u Trapera – eklektyczna ścieżka dźwiękowa, na której usłyszymy między innymi Vanessę Paradis i nieodżałowaną Arethę Franklin. Najważniejszym utworem, powracającym w filmie dobrych kilka razy, okazuje się jednak piosenka ""Amor Completo"" w wykonaniu chilijskiej gwiazdy Mon Laferte. Pojawiające się w refrenie utworu słowa ""Miłość niespokojna, miłość narkotyczna, miłość kompletna"" stanowią najcelniejszą charakterystykę więzi łączącej Eugenię i Mię.  Trapero konsekwetnie nadaje siostrzanej relacji dynamikę zarezerwowaną zwykle dla pełnych namiętności, romantycznych relacji. Łącząca bohaterki bliskość jest na przemian toksyczna i krzepiąca, a one same potafią mocno się ranić, lecz jednocześnie wiedzą, że w sytuacji kryzysowej mogą liczyć tylko na siebie nawzajem. Pretekstów, by okazać sobie wsparcie, mają zresztą całe mnóstwo. Podobnie jak protagoniści wspomnianego ""Klanu"", Eugenia i Mia muszą mierzyć się nie tylko z własnymi niedoskonałościami, lecz także z demonami nawiedzającymi całą ich ojczyznę.  Choć podobieństwa są oczywiste, należy przyznać, że ""The Quietude"" okazuje się od tamtego filmu znacznie bardziej optymistyczne. Prawdziwy temat dzieła Trapera stanowi bowiem stopniowe uzyskiwanie samoakceptacji i budzenie się do życia kobiecej siły. To, że Eugenia i Mia wiedzą, czego chcą i nie zawahają się po to sięgnąć, widać choćby w licznych i niezwykle zmysłowych scenach erotycznych. Dając upust niepohamowanej namiętności w takich miejscach jak lotniskowy parking czy sypialnia w posiadłości rodziców, bohaterki nie ograniczają się do spełniania zachcianek swoich mężczyzn. Wręcz przeciwnie, każdorazowo to one wydają się stroną bardziej aktywną, odważną i obdarzoną większą fantazją.  Rosnąca w trakcie filmu pewność siebie bohaterek daje się we znaki tym bardziej, że kontrastuje z biernością reprezentowaną przez ich sfrustrowaną, stłamszoną przez patriarchat matkę. Przekaz Trapera wydaje się zatem jasny: do głosu dochodzi dziś nowe pokolenie kobiet, które chcą być wierne swoim pragnieniom, nawet jeśli otoczeniu wydają się one dziwne bądź niedopuszczalne. Tajemnica sukcesu ""The Quietude"" polega na tym, że towarzysząca bohaterkom ekscytacja wolnością łatwo udziela się również widzowi. "
Suspiria (2018),8,"""Gdy tańczysz cudzy taniec, czynisz się obrazem jego twórcy"" - mówi w jednej ze scen ""Suspirii"" bohaterka Tildy Swinton, Madame Blanc. Słuchając jej, trudno nie pomyśleć o  reżyserze filmu, Luce Guadagnino. Znany do tej pory z przesyconych erotyzmem dramatów Włoch dokonał reinterpretacji kultowego horroru Daria Argenta z 1977 roku. Jak przystało jednak na prawdziwego autora, wszedł z butami w historię wymyśloną przez mistrza giallo. Nowa wersja pomimo szeregu wspólnych cech łączących ją z pierwowzorem wydaje się osobnym, autonomicznym bytem. W intrygujący sposób rozwija wątki znane z oryginału oraz jego kontynuacji (""Inferno"", ""Matka łez""), ma własną tożsamość wizualną, a także nie boi się rozsadzać ram konwencji kina grozy. I właśnie z tego powodu podzieli losy takich tytułów jak ""Czarownica"", ""Kill List"" czy ""Hereditary. Dziedzictwo"". Jednych zachwyci, a innych rozśmieszy, zirytuje bądź, co gorsza, znudzi. Zostaliście ostrzeżeni.       Anne-Lise Brevers,  Olivia Ancona,  Gala Moody,  Mia Goth,  Sara Sguotti,  Halla Thordardottir,  Josepha Madoki,  Dakota Johnson  First SunMeMo FilmsFrenesy Film CompanyMythology Entertainment (II)Amazon StudiosMuskat Filmed Properties  Część fanów uzna mnie pewnie za świętokradcę, ale uważam, że oryginalna ""Suspiria"" potrzebowała remake'u. Owszem, psychodeliczna, odrealniona warstwa plastyczna filmu oraz złowieszcza ścieżka dźwiękowa grupy Goblin do dziś budzą najszczerszy podziw. Poza tym krwawa baśń Argento nie zestarzała się jednak najlepiej, z kolei wiele elementów scenariusza prosiło się o rozbudowanie i pogłębienie. Jednym z nich jest chociażby taniec - akcja horroru rozgrywa się w akademii baletu, ale równie dobrze mogłaby się dziać we fryzjerskim technikum. Zajęcie bohaterek nie ma bowiem większego związku z głównym wątkiem, czyli serią makabrycznych zdarzeń, do jakich dochodzi w murach szkoły. Guadagnino, scenarzysta David Kajganich oraz operator Sayombhu Mukdeeprom czynią taniec kluczowym ogniwem horroru. Na ekranie zamienia się on w zmysłowe misterium, emanację pierwotnej, demonicznej siły, która przejmuje władzę nad duszą i ciałem. W bodaj najbardziej zatrważającej scenie filmu pląsy jednej z bohaterek zaczynają niespodziewanie oddziaływać na osobę uwięzioną w innym pomieszczeniu. Aby za wiele nie zdradzać, napiszę tylko, że wspomnienie odgłosów towarzyszących całemu zajściu będzie nękać Was jeszcze długo po wyjściu z kina.       Tilda Swinton,  Dakota Johnson  First SunMeMo FilmsFrenesy Film CompanyMythology Entertainment (II)Amazon StudiosMuskat Filmed Properties  Akcja nowej ""Suspirii"" rozgrywa się w latach 70. w Berlinie. Podzielona murem metropolia drży w posadach. Na ulicach wybuchają bomby, a z ekranów telewizorów i głośników radiowych sączą się doniesienia o porwaniach i napadach dokonywanych przez grupę terrorystyczną Baader-Meinhof. Groza codzienności splata się z nadprzyrodzonym koszmarem. Nieświadoma czyhającego niebezpieczeństwa amerykańska studentka Susie Bannion (Dakota Johnson z pięknymi długimi włosami w kolorze miedzi) pragnie podjąć naukę w prestiżowej akademii założonej przed laty przez Helenę Markos. Jej przybycie zbiega się z zaginięciem jednej z adeptek. O dziwo, w 100% żeńska kadra pedagogiczna nie wydaje się szczególnie zainteresowana poszukiwaniami. W tym czasie psychiatrę zaginionej dziewczyny, sędziwego Jozefa Klemperera, dręczą wspomnienia utraconej w czasie II wojny światowej żony. Oba wątki przetną się w ultrabrutalnym, groteskowym finale.       Tilda Swinton  First SunMeMo FilmsFrenesy Film CompanyMythology Entertainment (II)Amazon StudiosMuskat Filmed Properties  Czego w tym filmie nie ma! Wojujący feminizm, macierzyństwo i opowieść o seksualnym przebudzeniu mieszają się z krwawą jatką. Rozważania nad relacją autora i wykonawcy oraz sztuką przez duże S sąsiadują z obrazami rodem z kina klasy B. Z kolei polityka i motyw nierozliczonych grzechów z przeszłości wydają się niemal równie istotne jak szukanie odpowiedzi na pytanie, dlaczego jedna z aktorek zagrała na ekranie podwójną rolę i za żadne skarby nie chce się do tego przyznać. Rozbudowane zaplecze intelektualno-tematyczne ""Suspirii"" budzi szacunek, a zarazem czyni ją dziełem cokolwiek bałaganiarskim. Zwłaszcza, że Guadagnino i Kajganich nastrój stawiają ponad logikę zdarzeń, w związku z czym oszołomiony widz zostaje po seansie sam ze stertą porozrzucanych fabularnych klocków. W dodatku poza znajdującymi się na drugim planie Madame Blanc oraz Klempererem trudno tu o interesujące, złożone emocjonalnie postaci. Pamiętajcie jednak, że podobne zarzuty krytyka stawiała niegdyś dziełom Argento, który zawsze był lepszym stylistą niż narratorem i psychologiem.       Mia Goth  First SunMeMo FilmsFrenesy Film CompanyMythology Entertainment (II)Amazon StudiosMuskat Filmed Properties  Zdaniem mojej koleżanki po fachu Małgorzaty Steciak film Guadagnino należy potraktować jako doświadczenie, rodzaj narkotycznego tripu. To dobra rada. Warto poddać się czarnej magii obrazów i dźwięków: hipnotyzującej choreografii, budzącym odrazę i lęk marzeniom sennym bohaterki, nieprzyjaznej atmosferze Berlina rodem z ""Opętania"" Żuławskiego. I oczywiście wsłuchać się w minimalistyczny, post-rockowy soundtrack Thoma Yorke'a będący w dużej mierze kontynuacją brzmień z ostatnich płyt Radiohead. Nowa ""Suspiria"" jest jak krew lejąca się z ciał ekranowych ofiar: ciemna, gęsta i zostawia po sobie trudny  do wywabienia ślad.  "
Bliscy wrogowie (2018),5,"Chłopcy z przedmieść Paryża, na których toczy się akcja ""Close Enemies"", nie mają w życiu wielkiego wyboru. W praktyce ogranicza się on do znalezienia odpowiedzi na pytanie: wolisz zostać policjantem czy gangsterem? Granica bywa zresztą cienka, a ostateczne decyzje stanowią często dzieło przypadku. Niestety, w filmie Davida Oelhoffena  myśl ta nie doczekała się satysfakcjonującego rozwinięcia. Choć istniały na to spore szanse, ""Close Enemies"" nie sprawdza się jako - ubrana dla niepoznaki w kostium kryminalnego thrillera - refleksja na temat płynnej tożsamości. Gorzej, że przewidywalne, zrealizowane bez polotu i poczucia frajdy dzieło francuskiego reżysera trudno uznać również za przykład satysfakcjonującego kina gatunkowego. W efekcie ""Close Enemies"" wydaje się filmem ""dla nikogo"" – pozbawionym większych szans zarówno u widza art house’owego, jak i u masowej publiczności.  Gwoli sprawiedliwości, trzeba oddać Oelhoffenowi, że udało mu się stworzyć jedną świetną scenę. Mowa o sytuacji, w której dealer narkotyków Manuel (Matthias Schoenaerts) odwiedza ojca swojego współpracownika. Mężczyzna wyznaje starcowi, że podejrzewa go o zdradę. Gospodarz błaga o wybaczenie i przytula Manuela, a ten odwzajemnia uścisk, by strzelić swemu antagoniście prosto w brzuch. W tych kilkudziesięciu sekundach zawiera się wszystko, co Oelhoffen ma do powiedzenia o rozpiętych między czułością a pragmatyzmem relacjach w środowisku przestępczym. Cała reszta filmu to tylko zbiór mało interesujących przypisów.  Reżyserska bezradność Oelhoffena dziwi tym bardziej, że Francuz porusza się po doskonale znanym sobie terytorium. Pojawiający się w ""Close Enemies"" wątek skomplikowanych relacji w męskim świecie był obecny już w poprzednich filmach reżysera – ""Odnalezionych"" i głośnym ""Ze mną nie zginiesz"" z pamiętną rolą Viggo Mortensena. Być może przyczyna, dla której ""Close Enemies"" okazało się porażką leży w fakcie, że tym razem Oelhoffen nie ma do dyspozycji aktorów formatu hollywoodzkiego gwiazdora. Wspomniany Schoenaerts wypada poprawnie, ale sprawia wrażenie jakby rolę romantycznego twardziela, w jakiego wcielał się już tak wiele razy w karierze, grał na autopilocie. Wcielający jego przyjaciela z dzieciństwa, a dziś przeciwnika, policjanta Drissa, Reda Kateb ogranicza się natomiast do nieustannego ogrywania pozy ""zmęczonego życiem gliniarza"".  Brak chemii pomiędzy Manuelem a Drissem to jednak zasługa nie tylko aktorów, lecz także samego reżysera pozwalającego bohaterom na bezpośrednią konfrontację w zaledwie kilku scenach. Wcześniej Oelhoffen opisuje losy postaci w sposób paralelny i korzysta przy tym z przewidywalnego klucza. Podczas gdy w scenach poświęconych Manuelowi używa szybkiego, dynamicznego montażu, sekwencje z udziałem Drissa realizuje za pomocą długich, statycznych ujęć. Z biegiem czasu stylistyczne różnice ulegają zatarciu, co - w nieszczególnie wyrafinowany sposób - podkreślać ma stopniowe zbliżanie się do siebie bohaterów.  Kłopot z filmem Oelhoffena bierze się także z dość schematycznego wizerunku ekranowej rzeczywistości. Choć akcja pozornie toczy się w podparyskich dzielnicach nędzy, reżyser nie daje nam szans na poznanie lokalnej specyfiki. Podczas oglądania ""Close Enemies"" łatwo pomyśleć, że sceny rozgrywające się w ciasnych tunelach i opuszczonych piwnicach mogły zostać zrealizowane właściwie w każdym miejscu na świecie. W pozbyciu się tego nieprzyjemnego wrażenia nie pomaga także podsłuchiwanie rozmów drugoplanowych postaci – imigrantów, którzy ograniczają się do powtarzania komunałów w rodzaju ""Francja to kraj, który daje ci dużo, ale zabiera trzy razy więcej"".  Wszystko to sprawia, że wskazywane przez reżysera w wywiadach inspiracje ""Gomorrą"" Matteo Garrone zakrawają na ponury żart. Oglądając film Włocha, wierzyliśmy, że doświadczył on przedstawionego piekła na własnej skórze. W przypadku Oelhoffena możemy być tymczasem pewni, że co najwyżej widział je kiedyś w telewizyjnych wiadomościach."
Narodziny gwiazdy (2018),7,"""Narodziny gwiazdy"" zelektryzowały Wenecję do tego stopnia, że podczas galowego wieczornego pokazu w budynek Palazzo del Casinò strzelił piorun. Chwilowa awaria projektora nie ostudziła bynajmniej entuzjazmu publiki. Już teraz amerykańscy korespondenci spekulują, na ile oscarowych nominacji może liczyć reżyserski debiut Bradleya Coopera. Kto by pomyślał, że utwór będący trzecim z kolei (!) remakiem filmu z 1937 roku wzbudzi aż takie poruszenie wśród wybrednej festiwalowej klienteli. Jak widać, bezustanny recykling tych samych historii nie musi być traktowany jako największa bolączka współczesnego kina rozrywkowego. Potrzeba jedynie twórców, którzy potrafią opowiadać stare baśnie w nowy, interesujący sposób.         Bradley Cooper,  Lady Gaga  Warner Bros. Entertainment Inc.  Cooper nie miał ostatnio dobrej passy. W 2015 roku wystąpił w aż czterech finansowych klapach z rzędu. Mimo to pracując nad ""Narodzinami..."", podjął szereg potencjalnie ryzykownych decyzji, które mogły do reszty pogrzebać jego hollywoodzką karierę. Po pierwsze, postanowił, że nie tylko wyreżyseruje film, ale także zagra w nim jedną z głównych postaci. Po drugie, choć do tej pory nucił jedynie pod prysznicem, zdecydował się wykonać osobiście wszystkie partie wokalne swojego bohatera, legendy muzyki country. Najbardziej ekstrawaganckim pomysłem wydawało się jednak powierzenie tytułowej roli Lady Gadze. Chyba mało kto wierzył, że czołowa niegdyś skandalistka show-biznesu, która w 2010 roku na rozdanie MTV Video Music Awards przyszła w sukience z surowej wołowiny, zagra śpiewająco zakompleksioną początkującą piosenkarkę. A jednak!  Ona ma na imię Ally i wciąż znajduje się po słonecznej stronie życia. Za dnia pracuje jako kelnerka, a wieczorami dorabia w klubie, śpiewając piosenki Edith Piaf. On, Jackson Maine, jest gwiazdą, a zarazem wrakiem człowieka. Traci słuch, jest uzależniony od alkoholu, narkotyków i leków. Dzięki przypadkowemu spotkaniu oboje dostają szansę na odmianę losu. Ona zyskuje mentora, on - muzę. W rękach Coopera mit Galatei i Pigmaliona zamienia się w gorzką bajkę o blaskach i cieniach przemysłu rozrywkowego, a także o trudzie zbudowania harmonijnego związku przez parę artystów. Zwłaszcza, gdy jedno osiągnęło już szczyt swoich możliwości, a drugie dopiero się rozkręca.       Bradley Cooper,  Lady Gaga  Warner Bros. Entertainment Inc.  Maine jak mantrę powtarza słowa, że każdy człowiek obdarzony jest jakimś talentem, ale tylko nieliczni za jego pomocą mają światu coś do przekazania. Film pokazuje jednak, jak trudno jest obronić artystyczną niezależność w zderzeniu z show-biznesową machiną. Pod naciskami wpływowego menedżera Ally radykalnie zmienia swój wizerunek, przeobrażając się powoli w sztuczny marketingowy produkt dla mas. Przyglądając się jej scenicznej transformacji, trudno nie mieć skojarzeń z karierą samej Lady Gagi.  Charyzmatycznej piosenkarki obdarzonej potężnym głosem, a zarazem oskarżanej przez wielu o schlebianie najniższym gustom. Czyżby rola w ""Narodzinach gwiazdy"" była dla niej formą rozliczenia się z przeszłością?  Film ogląda się z przyjemnością przede wszystkim dzięki parze odtwórców głównych ról. Nawet jeśli fabuła wydaje się momentami naiwna i zbyt pośpiesznie opowiedziana, ekranowa chemia między Cooperem a Gagą wynagradza wiele. Para wypada rewelacyjnie zarówno w kameralnych, intymnych scenach jak i podczas występów przed tysiącami słuchaczy. W tym miejscu słowa uznania należą się operatorowi Matthew Libatique'owi, który muzyczne show sfilmował w równie efektowny sposób jak baletowe pląsy w ""Czarnym łabędziu"". Kamera wykonuje tu dziki taniec wokół bohaterów, wciskając się w każdy wolny centymetr sceny. Skupia się na detalu i przepływie emocji między artystami. Dodajcie do tego pierwszorzędną robotę specjalistów od udźwiękowienia (podczas scen koncertów poczujecie się, jakbyście sami stali na estradzie) oraz wpadające w ucho piosenki (zaprawdę powiadam Wam: Shallow będzie hitem). Otrzymacie wówczas nie tylko solidny, angażujący emocjonalnie melodramat, ale również rewelacyjne widowisko muzyczne. Hollywoodzki miód dla oczu i uszu."
Podwójne życie (2018),6,"Zdawałoby się, że fellatio w kinie to sprawa równie perwersyjna, co przyjemna. A co jeśli do tej erotycznej konsumpcji dochodzi podczas seansu ""Białej wstążki"" Hanekego? Czy szczytowanie w obliczu symbolicznych narodzin nazizmu to rzecz etycznie dopuszczalna? A może lepsze są do tego typu zabaw nowe ""Gwiezdne wojny""? Gdyby Olivier Assayas trzymał się bliżej swojego kinofilskiego zberezeństwa, jego najnowszy film można by uznać za prawdziwie zabawny. Niestety owa frywolność to jedynie zasłona dymna skrywająca mieszczański konserwatyzm i odwiecznie umiłowanie Francuzów do masturbacji - nie cielesnej, a słownej.  W ""Double Vies"" Assayas z kąśliwą ironią przygląda się snobistycznej grupie paryskich intelektualistów. Na kartach własnych powieści neurotyczny pisarz (Vincent Macaigne) kumuluje problematyczną treść wspomnień i uczuć, cyniczny wydawca (Guillaume Canet) nie jest zaś zainteresowany powtórną współpracą. Co ciekawe, pisarz ma romans z żoną wydawcy (Juliette Binoche), charyzmatyczną aktorką będącą równocześnie bohaterką czekającej na publikację książki... Dryfująca między fikcją a rzeczywistością sztuka służy bohaterom za wygodny parawan w świecie pełnym hipokryzji, konwenansów i niekończących się dysput o kondycji słowa i literatury. Narracyjne podwojenia, przenikanie i nawarstwienia wątków okraszone obowiązkową szczyptą kiczu i kinofilii to przecież coś, w czym francuski twórca od lat się specjalizuje. Jednak po raz pierwszy mamy do czynienia w jego filmografii z dziełem, które przede wszystkim rości sobie prawo do bycia komedią.  Filmowanie rozmów można z powodzeniem uznać za spécialité de la maison kina znad Sekwany – już od czasów Nowej Fali Francuzi udowodnili na ekranie niezwykłą zdolność do wypowiadania się na niemalże każdy temat. Najnowszy film Oliviera Assayasa tonie w potokach słów, niekiedy zabawnych, jednakże w większości przeintelektualizowanych i po prostu nudnych. Każda z głównych postaci próbuje udowodnić wyższość swoich racji, po czasie jednak owe słowne spektakle tracą na erotyzmie i po prostu przestają uwodzić. Pomimo realistycznego entourage‘u nie odczuwamy poczucia, abyśmy oglądali postaci z krwi i kości. Choć bohaterowie z uwielbieniem wypowiadają zdania wielokrotnie złożone, trudno zauważyć podobny stopień komplikacji w ich warstwie psychologicznej. Na ekranie ostatecznie nie zderzają się ludzie a idee: stanowiska intelektualne rozstawione między umiłowaniem do fikcji i narcystycznego autobiografizmu, tęsknotą za tradycyjnymi wartościami i obawami przed nieuniknionym postępem.  Warto jednak podkreślić, że królową wspomnianych słownych spektakli pozostaje bez wątpienia ulubienica reżysera, Juliette Binoche. Ikona francuskiego kina z dystansem podchodzi do swojego wizerunku i to właśnie sceny z jej udziałem są najlepszymi w całym filmie. W ""Sils Maria"" Binoche grała rozkapryszoną divę, która nie potrafiła pogodzić się z naturalnym procesem starzenia się, pozbawiającym ją wymarzonych ról. W ""Double Vies"" mamy do czynienia z rewersem tej postaci. Aktorka Selena rezygnuje z kolejnego sezonu dobrze prosperującego, policyjnego serialu telewizyjnego i powraca do teatru. Zmęczona nieustanną pogonią za popularnością stawia na jakość i talent, który w skromniejszej przestrzeni będzie miał szansę na nowo w pełni zabłysnąć.  W jednej z początkowych scen filmu wydawca kłóci się z pisarzem o kwestię własności spostrzeżeń wywołanych przez dzieło i wykraczających poza jego strukturę. Zdaniem mężczyzny – mniej lub bardziej udana – sztuka powinna skłaniać do przemyśleń dotyczących nas samych czy też szerszych kwestii społeczno-politycznych kształtujących naszą codzienność i wrażliwość. Mimo sympatycznego finału po seansie filmu Assayasa czujemy jednak niepewność związaną z przyszłością – jesteśmy w środku informacyjnej rewolucji, której biegu nie jesteśmy w stanie przewidzieć ani ukierunkować. Coś straciliśmy, coś bezpowrotnie odeszło. Assayas wkłada kij w mrowisko – porusza wiele intrygujących kwestii, zadaje dużo pytań, nie proponuje jednak żadnych rozwiązań, niczym bohaterowie jego opowieści. Nieustanne in medias res przemienia się zatem w nonszalanckie couldn’t care less. Ze wszystkich nowofalowych lekcji francuski twórca zapomniał o być może najważniejszej – ""kto za dużo gada, sam sobie szkodzi…"". "
Ballada o Busterze Scruggsie (2018),7,"Bracia Coen wiedzą, jak promować swoje filmy. W jednym z wywiadów zapowiadających ""The Ballad of Buster Scruggs"" opisali specyfikę tego projektu następująco: ""Zawsze kochaliśmy nowelowe filmy utrzymane w konwencji westernu. Zwłaszcza te, które powstawały w latach sześćdziesiątych we Włoszech i skupiały kilku twórców krążących wokół tych samych tematów. Pisząc własny scenariusz takiego filmu, mieliśmy nadzieję, że uda nam się zatrudnić najlepszych reżyserów tworzących w naszych czasach. Na szczęście obaj się zgodzili"". Trzeba przyznać, że bracia dotrzymali słowa, a ""The Ballad..."" to rzeczywiście zbiór luźno powiązanych ze sobą historii, których akcja toczy się na Dzikim Zachodzie. Jak można było się spodziewać, Coenowie potraktowali jednak gatunkowe schematy z właściwą sobie przewrotnością. Przy okazji zrealizowali także niezwykle zabawny film przypominający skrzyżowanie ich własnego ""Prawdziwego męstwa"" z ""Dzikimi historiami"" Damiána Szifróna.  W każdej z sześciu historii składających się na ""The Ballad..."" reżyserzy zaludniają ekranowy świat barwnymi jednostkami. Wśród bohaterów znajdziemy między innymi złotoustego rewolwerowca, sprytnego rzezimieszka i niepełnosprawnego artystę. W jednej z rozmów między protagonistami przywołana zostaje natomiast postać pewnego Polaka nazwiskiem... Cipolski. Stworzenie tak bogatej galerii osobliwości pozwala twórcom na swobodne eksperymenty fabularne. Nie bez powodu w każdej kolejnej nowelce Coenowie próbują pożenić western z inną konwencją – romansem, komedią, horrorem, a nawet musicalem.  Co najważniejsze, widać, że zabawy te nie stanowią jedynie jałowych ćwiczeń stylistycznych, lecz przynoszą reżyserom autentyczną frajdę. Amerykańscy twórcy lubują się w graniu z oczekiwaniu widza i nieustannym zaskakiwaniu go zwrotami akcji. Maestria, z jaką to czynią, sprawia, że seans ""The Ballad..."" może przynieść większe korzyści niż lektura niejednego podręcznika scenariopisarstwa. Jeśli pod adresem braci można wysnuć jakieś zastrzeżenie, dotyczy ono jedynie samej konstrukcji opowieści. Pierwsze dwie części filmu, których absurdalny klimat wydaje się wzięty rodem z narkotycznych wizji Kolesia Lebowskiego, rozbudzają bowiem nasz apetyt tak bardzo, że później zwyczajnie trudno jest go zaspokoić.  Niezależnie od różnic pomiędzy kolejnymi nowelami, pozostają one niezwykle spójne na poziomie intelektualnym. Coenowie swoim zwyczajem przyglądają się pysze bohaterów z rozmysłem rzucających wyzwanie losowi, lecz niedostrzegających, że ich pozornie genialny plan zawsze ma swój słaby punkt. Przyjęcie takiej optyki jak ulał pasuje do reżyserskich ambicji związanych z dekonstrukcją westernowych klisz. Filmy o Dzikim Zachodzie, w swym najbardziej klasycznym wydaniu, utrwalały przecież wizerunek małomównego twardziela odznaczającego się męstwem i sprytem. Choć bohaterowie ""The Ballad..."" chcieliby myśleć o sobie w ten sam sposób, w rzeczywistości okazują się najczęściej gadatliwymi egocentrykami, których narcyzm nie znajduje przekonującego uzasadnienia. Emblematyczny przykład takiej postawy stanowi tytułowy Buster Scruggs (doskonały Tim Blake Nelson, który w idealnym świecie otrzymałby za swój popis Oscara dla najlepszego aktora drugoplanowego), pojawiający się w pierwszej nowelce. Mężczyzna wyglądający jak skrzyżowanie pierwszego lepszego rednecka z Saulem Goodmanem to pierwszorzędny kabotyn opisujący swe rzekomo chwalebne wyczyny w piosenkach utrzymanych w estetyce telewizyjnego pikniku country.  Oczywiście, jak zawsze u Coenów, błazeńska kpina skrywa w sobie drugie dno. Trudno bowiem wyobrazić sobie film celniej niż ""The Ballad..."" wyśmiewający coraz popularniejsze dziś tęsknoty za czarno-białą wizją świata, rządami twardej ręki i nieznoszącymi sprzeciwu liderami. Na tym tle nowy film braci wygląda jak cenna lekcja sceptycyzmu, dzięki której przekonujemy się, że każdy, kto pozuje na Johna Wayne’a, w rzeczywistości może okazać się zaledwie Busterem Scruggsem. "
Zama (2017),7,"Don Diego de Zama - już samo imię brzmi dumnie - stoi wyniośle na plaży. Ręka spoczywa na zawieszonej u pasa szabli, kolanko wypina się niczym u konia na wystawie, oko władczo sonduje malowniczy krajobraz. Pan i władca na krańcu świata? Niestety, to tylko pozory. Lucrecia Martel pokazuje w swoim filmie, że patriarchalna poza zawiera w sobie zalążek własnego upadku, a robiąc dobrą minę do złej gry łatwo zostać ofiarą systemu, w którym ma się nadzieję zrobić karierę. Nie jest to jednak kino łatwe: odczytanie reżyserskich sugestii wymaga tu przenikliwości na miarę tej, z jaką patrzy na XVIII-wieczną Amerykę Południową autorka.        Daniel Giménez Cacho  El DeseoBananeira FilmesO Som e a FúriaRei CineMPM FilmLouverture FilmsLemming FilmInstituto de la Cinematografía y de las Artes Audiovisuales (ICAA)Instituto Nacional de Cine y Artes Audiovisuales (INCAA)Patagonik Film GroupNetherland FilmfundCNCPicnic Producciones Tytułowy Zama (Daniel Giménez Cacho) to tak zwany corregidor: urzędnik Hiszpańskiego Imperium oddelegowany do mało znaczącej stacji w głębi Ameryki Południowej. Pozornie stoi na uprzywilejowanej pozycji, w rzeczywistości jest jedynie pospolitym kółkiem w wielkiej kolonialnej maszynie. Niczym współczesny korposzczur, Zama żyje nadzieją awansu. Znój codziennej administracyjnej rutyny łagodzi mitologizowanym i wyczekiwanym przeniesieniem do bardziej atrakcyjnej placówki. Efektem jest skrajnie niewygodna pozycja: w pół drogi między płaszczeniem się przed zwierzchnikami a odruchami bezsilnej agresji. Kiedy Zama zostaje zawstydzony przez kobietę, którą podejrzał w intymnej sytuacji, w odwecie upokarza ją, wymierzając biedaczce siarczysty policzek. Taki fizyczny pokaz siły jest jednak niczym wobec nieuchwytnej siły instytucji i zabetonowanych na amen relacji władzy, przed jakimi Zama musi skapitulować sam. Martel pokazuje nam patriarchę smakującego własnej gorzkiej strawy.   Kolejne zniewagi, jakie musi cierpieć Zama, są tym silniejsze, że wyrażone między słowami, zaklęte w samym projekcie systemu, upudrowane konwenansami. Jak bowiem przeciwstawić się układowi, który funkcjonuje niczym grawitacja: niewidzialny, ale wszechmocny? O tym, że pewna dama nie jest zainteresowana jego awansami, bohater dowie się więc nie z jej ust, tylko nieoficjalnie, podsłuchując jej schadzkę z bardziej atrakcyjnym kochankiem. A jego potulna audiencja u przełożonego okaże się tym bardziej żenująca, że za plecami Zamy-petenta będzie snuć się jak gdyby nigdy nic… lama. Martel z kamienną twarzą obnaża tu absurd systemu, jakby od niechcenia obserwując drobne pęknięcia oficjalnej fasady. Wyłapywane kątem oka, gdzieś w tle, mikro-sprzeczności sumują się w groteskowy, niemalże surrealistyczny szeroki plan. Oto oficjalnym całuskom na dzień dobry, pomalowanym paznokietkom, dostojnym surdutom i perukom towarzyszy wszechobecny brud i krążące między wyperfumowanymi dostojnikami zwierzęta: psy, konie czy wspomniane lamy. Na zewnątrz pałac, w środku chlew. Spółka, tyle że zoo.       Daniel Giménez Cacho  El DeseoBananeira FilmesO Som e a FúriaRei CineMPM FilmLouverture FilmsLemming FilmInstituto de la Cinematografía y de las Artes Audiovisuales (ICAA)Instituto Nacional de Cine y Artes Audiovisuales (INCAA)Patagonik Film GroupNetherland FilmfundCNCPicnic Producciones Zderzenie beznamiętnego tonu narracji ze spektaklem urzędowej pompy przypomina nieco ""Śmierć Ludwika XIV"" Alberta Serry: kolejny film o performansie władzy i jego brutalnie wymiernych skutkach. ""Zama"" kojarzy się też z innymi opowieściami o kolonialnych urzędnikach na przedsionku tropików: ""Jaują"" (2014) Lisandro Alonso czy ""Joaquimem"" (2017) Marcelo Gomesa. Film Martel jest przecież kolejną spoconą, hipnotyczną podróżą - z serca kolonialnej biurokracji do jądra ciemności. W konwencji realistycznego kostiumu historycznego reżyserka znajduje ścieżki prowadzące gdzieś poza, ponad: zwłaszcza dźwięk jest tu twórczym budulcem ekranowego ""tripu"". Byle skrzypienie ogromnego wachlarza jest tyleż śladem ukrytych na widoku kolonialnych struktur (wachluje bowiem czarnoskóry niewolnik), co bodźcem wprowadzającym do scen odrealniony, transowy rytm.         El DeseoBananeira FilmesO Som e a FúriaRei CineMPM FilmLouverture FilmsLemming FilmInstituto de la Cinematografía y de las Artes Audiovisuales (ICAA)Instituto Nacional de Cine y Artes Audiovisuales (INCAA)Patagonik Film GroupNetherland FilmfundCNCPicnic Producciones W efekcie ""Zamę"" ogląda się w stanie permanentnej hipnozy i konfuzji. Niczym bohater zmuszeni jesteśmy do interpretowania niewerbalnych komunikatów, wypatrywania nitek wszechobecnej pajęczyny systemu, gubienia się w meandrach układu. W którymś momencie z ekranu pada refleksja o rybach, pchanych przez instynkt ku najbardziej wartkim wodnym prądom, odruchowo toczących beznadziejną walkę z potężnym żywiołem. Martel każe spojrzeć w podobny sposób na społeczeństwo: w obiektywie jej kamery ludzie jawią się niczym obcy uwikłani w sieć enigmatycznych rytuałów, niepisanych praw, fatalistycznych odruchów. Nic dziwnego, że seans jej filmu stanowi wyzwanie, zarówno dla intelektu, jak i cierpliwości. ""Zama"" potwierdza bowiem prawdę dotyczącą tyleż ambitnego kina, co systemowej przemocy: żeby dostrzec ich prawdziwą naturę, trzeba nie lada wysiłku. Nie tylko uważnego oka, ale i twardych pośladków.  "
Rozpruci na śmierć (2018),2,"…albo ten gość, co siedzi obok ciebie na imprezie i przez dobry kwadrans usiłuje opowiedzieć ci sprośny dowcip, duka, stęka, zapomina, plącze, a potem powtarza go jeszcze ze dwa razy. Może i nie byłby to taki zły kawał, tyle że tamten bluzgi sadza jak przecinki, co chwilę śmieje się do siebie pod nosem, bryzgając przy tym śliną i jeszcze na domiar złego nie potrafi oprzeć się pokusie podrasowania puenty, dorzucając od siebie coś o robieniu laski. Robi się trochę żenująco i cokolwiek obleśnie. Zupełnie jak na seansie ""Rozprutych na śmierć"". I nie jest to kwestia ani słabego żołądka, ani pensjonarskiej wstydliwości, ani politycznej poprawności. Chodzi o złe kino.        Henson AlternativeBlack Bear PicturesJim Henson Company, TheHuayi Brothers Media A gdy doczyta się, że pomysł na film – przyznajmy, całkiem niezły – krążył po Hollywood od jakichś dziecięciu lat, całemu przedsięwzięciu towarzyszy niejakie niedowierzanie. Jedyne, co udało się wymyślić przez dekadę, to kukiełka spuszczająca się białą nicią i powtarzane do znudzenia mylenie Melissy McCarthy z facetem? No dobrze, nie sposób nie docenić roboty ekipy pracującej przy kukiełkach – za wszystko odpowiada w końcu legendarne studio Jima Hensona, a film wyreżyserował syn słynnego animatora, który na Muppetach zjadł zęby – ale to tyle. Świat, gdzie obok siebie żyją ludzie z krwi i kości oraz filcowe lalki, został skonstruowany z ekspercką biegłością i trudno zarzucić cokolwiek technicznej stronie ""Rozprutych na śmierć"". Przeciwnie, tylko ona trzyma człowieka przed ekranem. Bo sam obraz rzeczywistości przedstawionej został sklecony z ogranych klisz, czyli marionetki, niby człowiekowi równe, to pariasy dysponujące ograniczonymi prawami, biedniejsze, zwykle wypchnięte na kryminalny margines albo prostytuujące się, ale Henson nie próbuje zbytnio budować głębszych społecznych alegorii. I chwała mu, gdyż zrobiłby to zapewne z gracją słonia przechadzającego się nonszalancko po magazynie pełnym nitrogliceryny.       Melissa McCarthy  Henson AlternativeBlack Bear PicturesJim Henson Company, TheHuayi Brothers Media Zresztą sam Phil Philips – główny bohater – nie wystawia kukiełkom zbyt dobrego świadectwa, bo to przez niego do sił policyjnych filcowych nie przyjmują. Był bowiem pierwszym gliną spośród swoich, lecz skrewił niemiłosiernie, został wyrzucony ze służby i tym samym zablokował ziomkom policyjne kariery. Pozostała mu robota prywatnego detektywa. Fabularny szkielet zostaje podprowadzony z klasycznego czarnego kryminału przeciętego ""filmem kumplowskim"", czyli któregoś szarego dnia do gabinetu Philipsa przychodzi lala fatalna i zleca mu niby prostą, lecz, jak się okaże, śmierdzącą robotę. Nad tą samą sprawą – choć jeszcze nie ma o tym pojęcia – pracuje dawna partnerka Phila z policji, Connie Edwards, z którą były glina rozstał się wystrzałowo. Od tej pory, niechętnie, bo niechętnie, ale rozwiązują ją razem, odhaczając kolejne obowiązkowe dla gatunku punkty, poprzetykane żarcikami opartymi niezmiennie o marionetkową fizjologię. Mimo że sama idea przeniesienia Hensonowej wyobraźni na grunt kina dla dorosłych wydaje się faktycznie intrygująca, to film zdążył odkryć wszystkie karty już w zwiastunie, gdzie ujawnił różnorodność, a raczej biedotę i marność, obranego kierunku. Wymowne niech będzie spostrzeżenie, że ""Rozpruci na śmierć"" robią się ciekawi nie podczas nieustannej wymiany niewybrednych złośliwości między Philem a Connie albo przy suchym cytacie z ""Nagiego instynktu"", ale pod koniec, gdy kukiełki na chwilę znikają z horyzontu i na ekranie zostają McCarthy i Maya Rudolph.  Henson robi gorzej to, co inni – Peter Jackson czy Robert Zemeckis – zrobili już lepiej, epatując dowcipem ocierającym się o prymitywny humor klozetowy z kioskowej gazetki. Szkoda tego wysiłku włożonego przez prowadzone przez niego studio, można było te wszystkie środki spożytkować lepiej. Oby trafiła się jeszcze jakaś szansa. Aha, Muppety, idźcie, proszę, bawić dzieci."
Góra (2018),6,"""Czy słyszysz głosy?"" – to pytanie, od którego doktor Wallace Fiennes zaczyna każde spotkanie z nowym pacjentem, a zwłaszcza pacjentką. Nad odpowiedzią warto dobrze się zastanowić. Mamy w końcu lata pięćdziesiąte, a więc czas, gdy psychiatra sprawuje właściwie nieograniczoną władzę nad chorym. W filmie Ricka Alversona zrodzona w takich warunkach zależność służy za pretekst do opowiedzenia o pysze, hipokryzji i ambiwalentnej naturze postępu. Choć miejscami ""The Mountain"" przedstawia te kwestie w sposób frapujący, ostatecznie pozostawia jednak widza z poczuciem niedosytu.  Po twórcy pokroju Alversona mieliśmy prawa oczekiwać kina wytrącającego z równowagi i dającego do myślenia. Właśnie takie były bowiem poprzednie filmy reżysera, których wspólny mianownik stanowi dodatkowo mocno krytyczny stosunek do amerykańskiej rzeczywistości. W ""The Builder"" i ""New Jerusalem"" Alverson kompromitował mit Stanów Zjednoczonych jako ziemi obiecanej dla przybyszów z zewnątrz. W słynnym ""The Comedy""  kwestionował rzekome przywiązanie rodaków do idei demokratycznej równości, podkreślając wątek arogancji, z jaką traktują otoczenie przedstawiciele warstw ""uprzywilejowanych"".  Podobny temat powraca także w ""The Mountain"", które – dzięki cofnięciu akcji o kilkadziesiąt lat – sprawia wrażenie filmu tym bardziej uniwersalnego i wymykającego się doraźnej publicystyce.  Najnowsze dzieło Alversona stanowi także kolejny dowód biegłości towarzyszącej Amerykaninowi w posługiwaniu się językiem kina. Dominacja chłodnych kolorów i ascetyzm scenografii przywołującej na myśl najbardziej depresyjne wizje Edwarda Hoppera, kreuje atmosferę sztuczności ekranowego świata. Wrażenie to pogłębia także oszczędne, minimalistyczne aktorstwo objawiające się chociażby w sposobie wypowiadania kwestii. Większość postaci mówi nienaturalnie powoli, sprawiając wrażenie, jakby wyrzucanie z siebie kolejnych słów sprawiało im niemal fizyczny ból.  Na tak nieatrakcyjnym tle znacznie łatwiej zabłysnąć wspomnianemu doktorowi Stevensowi. Brawurowo grany przez Jeffa Goldbluma psychiatra przypomina skrzyżowanie profesora Freuda z Elvisem Presleyem. Jednocześnie elegancki i ekscentryczny mężczyzna ma w sobie charyzmę sprawiającą, że łatwo dać się porwać jego nawet najbardziej niekonwencjonalnym pomysłom. Z podobnego założenia wychodzi także syn przyjaciół Stevensa – nastoletni Andy, który zaczyna traktować lekarza jak patriarchalnego przewodnika po świecie.  Relacja bohaterów, przywołująca na myśl więź łączącą protagonistów ""Mistrza"" Paula Thomasa Andersona, fascynuje, bo przez długi czas dryfuje w nieznanym kierunku. Reżyser rozmyślnie myli tropy i nie rozstrzyga, czy Andy zamierza zadowolić wiernego ucznia swojego guru, czy może zdecyduje się wybić na niepodległość i wystąpić przeciw niemu. Niestety, kreatywności starcza Alversonowi mniej więcej na 3/4 filmu. Im bliżej finału i konieczności odkrycia wszystkich kart, tym bardziej zaczyna dawać się we znaki reżyserska bezradność, która prowadzi do podjęcia kilku trudnych do wytłumaczenia decyzji.  Ostatnie 20 minut ""The Mountain"" wygląda nie jak stonowany film Alversona, lecz dzieło świętego szaleńca w rodzaju Leosa Caraxa. Choć intryga gmatwa się na potęgę, tempo przyspiesza, a aktorstwo zyskuje na ekspresji, trudno powiedzieć, by ta radykalna wolta przyniosła odbiorcy szczególne korzyści intelektualne bądź emocjonalne. W efekcie, jak na ironię, film, którego centralny wątek stanowią zaburzenia psychiczne, rozczarowuje, gdyż okazuje się zanadto schizofreniczny."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Roma (2018),8,"Alfonso Cuarón wraca do korzeni. Meksykański reżyser, który podbił Hollywood za sprawą ""Grawitacjai"",  po raz pierwszy od 17 lat postanowił nakręcić film w ojczyźnie. Jakby tego było mało, twórca słynący dotychczas z chłodnego dystansu do portretowanej rzeczywistości, tym razem zdecydował się opowiedzieć historię głęboko osobistą. Być może właśnie dlatego Cuarón postanowił odpowiadać w ""Romie"" nie tylko za reżyserię i scenariusz, lecz pełnił także rolę jednego z operatorów i współmontażysty. Choć istniały obawy, że tak silnie autorski rys zaszkodzi filmowi i uczyni go nazbyt hermetycznym, stało się coś wręcz przeciwnego. ""Roma"" to kawał znakomitego kina, które za kilkadziesiąt lat będziemy prawdopodobnie stawiać na jednej półce z dokonaniami Luchino Viscontiego czy Ettore Scoli.  Skojarzenia z tymi twórcami przychodzą do głowy dlatego, że akcja filmu, biorącego swój tytuł od nazwy modnej i stylowej dzielnicy Mexico City, toczy się we wczesnych latach 70. Cuarón dba zresztą o to, by ""Roma"" sprawiała wrażenie dzieła niedzisiejszego, w najszlachetniejszym sensie tego słowa. Podobnie jak reżyserzy tworzący w okresie złotego wieku kina autorskiego, Meksykanin nigdzie się nie spieszy i nie stara się przykuć uwagi widza za sprawą mnożenia kolejnych fabularnych atrakcji. Zamiast tego, demonstruje godną podziwu wrażliwość na szczegół. Właściwość ta znajduje swoje odzwierciedlenie w języku filmu, ze szczególnym uwzględnieniem roboty operatorskiej. Zdjęcia, powstałe tym razem bez udziału etatowego współpracownika Cuaróna – Emmanuela Lubezkiego – zachwycają zwłaszcza dzięki wykorzystaniu licznych panoram. Użycie właśnie tego środka wzmaga wrażenie przyglądania się przedstawionemu światu z iście dziecięcą ciekawością i doskonale pasuje do przyjętej przez Cuaróna konwencji rodzinnej sagi.  Portretowana w ""Romie"" zbiorowość składa się z gromadki dzieci, oddanych służących i charyzmatycznej matki próbującej wypełniać lukę po wiecznie nieobecnym ojcu. Perypetie bohaterów intrygują, nawet jeśli w ich życiu nie dzieje się pozornie nic szczególnego. Wystarczy jednak chwila przyglądania się drobnym troskom i małym radościom filmowej rodziny, by widz zapragnął stać się jej częścią. Największe zwycięstwo Cuaróna polega na tym, że wrażenie to nie zmienia się nawet, gdy po protagonistów upomina się w końcu dziejowa zawierucha. Kolejne kryzysy, czy to związane z katastrofami naturalnymi czy niepokojami społecznymi, tylko zwiększają poczucie wspólnoty i wpływają na bohaterów mobilizująco Doskonale widać to zwłaszcza w scenie, w której służąca, pod wpływem impulsu, przełamuje paraliżujący lęk przed wodą i nurkuje w morzu, by uratować topiących się podopiecznych.  Na czym, według Cuaróna, polega sekret tej dojrzałej symbiozy? Odpowiedź okazuje się genialna w swojej prostocie. Rzeczywistość ""Romy"" to świat niemal pozbawiony mężczyzn. Jeśli już pojawiają się oni na ekranie, obecność ta niemal zawsze oznacza kłopoty i presję, przeciw której trzeba się zjednoczyć. Cuarón, demonstrujący swe antymaczystowskie poglądy co najmniej od czasu przewrotnego ""I twoją matkę też"", wierzy, że to możliwe. W ""Romie"", analizując zbieżne w wielu punktach losy pani domu i jej ulubionej służącej, przekonuje, że porozumienie wynikające z posiadania tej samej płci jest ważniejsze niż różnice na tle klasy i wykształcenia.   Nawet jeśli myślenie to wydaje się nieco życzeniowe, Cuarónowi nie sposób odmówić daru przekonywania. Tym bardziej że – choć wiele się od tamtego czasu zmieniło – w dążeniu do równouprawnienia optymizm jest nam dziś potrzebny tak samo jak we wczesnych latach siedemdziesiątych."
Faworyta (2018),8,"Yorgos Lanthimos trafił wreszcie do Hollywood i – co wcale nie takie oczywiste – jako artysta wyszedł z tej wizyty bez szwanku. Słynący z nieuczesanej wyobraźni oraz mrocznego poczucia humoru Grek przyjął zaproszenie studia Fox Searchlight, które od blisko ćwierć wieku specjalizuje się w produkcji filmów łączących artystyczne wartości z komercyjnym potencjałem. Po raz pierwszy w karierze twórca ""Kła"" zdecydował się zrealizować film według scenariusza, którego sam nie napisał. Za fabułę ""Faworyty"" odpowiadają bowiem debiutantka Deborah Davis oraz pracujący do tej pory głównie w telewizji Tony McNamara. Może się mylę, ale myślę, że gdyby ich tekst wziął na warsztat któryś z etatowych reżyserów kina kostiumowego, takich jak Tom Hooper (""Jak zostać królem"") albo Joe Wright (""Czas mroku""), otrzymalibyśmy solidny, dobrze zagrany dramat historyczny. W rękach Lanthimosa XVIII-wieczna opowieść o konflikcie na dworze brytyjskiej królowej Anny zamieniła się tymczasem w oszałamiający koktajl ""Barry'ego Lyndona"" i… komedii braci Zucker.  O miano tytułowej ulubienicy rywalizują na ekranie księżna Marlborough, Sarah Churchill (Rachel Weisz), oraz jej kuzynka, zubożała arystokratka Abigail Hill (Emma Stone). Pierwsza – uważana przez historyków za jedną z bardziej wpływowych kobiet swojej epoki – była do tej pory najbardziej zaufaną osobą w otoczeniu monarchini (Olivia Colman). Przyjaźń, którą obdarzyła ją zniedołężniała, odklejona od rzeczywistości Anna, pozwalała bohaterce de facto rządzić krajem. Do czasu. Pojawienie się w pałacu Abigail sprawia, że relacja między kobietami zaczyna się psuć. Władczyni spędza coraz więcej czasu w towarzystwie młodej służki, czym doprowadza zazdrosną księżną do szału. Obawiając się utraty uprzywilejowanej pozycji, Sarah próbuje pozbyć się krewnej. Nie zdaje sobie jednak sprawy, że trafiła na nie lada przeciwniczkę.  Lanthimos fenomenalnie wygrywa napięcia na linii Sarah – królowa – Abigail. Nigdy do końca nie wiadomo, kto tu kim naprawdę manipuluje. Kto jest ofiarą, a kto oprawcą? Komu należy współczuć, a kogo potępić? Bohaterki niczym aktorzy w greckim teatrze co chwila zakładają i zdejmują kolejne maski. Władza przechodzi z rąk do rąk, pożądanie okazuje się równie skutecznym narzędziem kontroli jak przemoc, czułość podszyta jest groźbą. Ów gąszcz dwuznaczności dostarcza odtwórczyniom głównych ról szansę na stworzenie wyrazistych, zapadających w pamięć kreacji. Mówiąca z angielskim akcentem Stone łączy na ekranie swój markowy dziewczęcy wdzięk z amoralnością. Weisz jest cyniczną, bezwzględną graczką, która tylko przed mężem i Anną potrafi na moment odkryć wrażliwszą część natury. Na ekranie najjaśniej błyszczy jednak Colman – na przemian bezradna i wyrachowana, infantylna i buzująca agresją, budząca współczucie i postrach. Jeśli aktorka nie dostanie w przyszłym roku co najmniej nominacji do Oscara, brytyjska rodzina królewska powinna wystosować oficjalną notę protestacyjną.  ""Faworyta"" to bez wątpienia najbardziej przystępny utwór w filmografii Lanthimosa. Aktorzy nareszcie nie grają na granicy katatonii, dialogi są soczyste, z kolei inspirowana autentycznymi zdarzeniami intryga przedstawiona jest klarownie i bez większych udziwnień. Nie oznacza to bynajmniej, że po przeprowadzce do Fabryki Snów grecki reżyser schował artystyczne obsesje na dnie walizki. W nowym filmie raz jeszcze zaprasza widza do rządzącej się surowymi regułami krainy absurdu. Na królewskim dworze dziecinada kroczy pod rękę z okrucieństwem, a spod sformalizowanych salonowych rytuałów co rusz wypełza perwersja. Premier urządza wyścigi kaczek. Lider opozycji i jego świta ciskają pomarańczami w ucieszonego golasa. Monarchini na przemian przejada się słodkościami i wymiotuje. Dziwaczność tego świata podkreślają ujęcia nakręcone przy pomocy zniekształcającego rzeczywistość ""rybiego oka"", a także rozpisana m.in. na organy i instrumenty smyczkowe upiorna muzyka Komeila S. Hosseiniego.  Grek tak jak Stanley Kubrick we wspomnianym na początku arcydziele dzieli fabułę na rozdziały, wraz z autorem zdjęć Robbiem Ryanem kręci sceny wyłącznie przy naturalnym świetle bądź świecach (i to tak, że po seansie trzeba szukać opadłej z wrażenia szczęki pod fotelem!), a jednym z przewodnich tematów filmu czyni egzystencjalny klincz bohaterów uwięzionych w zaklętym kręgu konwenansów oraz świętych zasad. ""Faworytę"" można również czytać jako historię silnych kobiet walczących o prawo do samostanowienia w świecie, w którym niemal wszyscy mężczyźni przypominają rozkapryszone bobasy. To także przestroga przed demoralizującym wpływem władzy oraz uzależniającą, destrukcyjną siłą uczuć. Nawet jeśli na ostatniej prostej tragifarsa Lanthimosa ewidentnie traci impet, a dziki humor rozmywa się w minorowej tonacji, widz czuje się ugoszczony po królewsku."
Bajecznie bogaci Azjaci (2018),6,"Tytułowi Azjaci są nie tylko bajecznie bogaci, ale też bajecznie przystojni, fotogeniczni, inteligentni i ambitni. Wożą się autami wartości PKB małego kraju, mieszkają w willach wielkości kilku boisk piłkarskich, zaś w wolnych chwilach przeżywają miłosne rozczarowania w prywatnych samolotach i na ukrytych przed cywilizacją plażach. Choć akcja filmu rozgrywa się w Singapurze, wciąż mamy wrażenie, że oglądamy Wakandę, Pandorę, Śródziemie, albo inny wymiar X. Jeden z bohaterów literackiego oryginału musztruje swoich synów: Zjedzcie wszystko, nie wiecie, że w Ameryce dzieci głodują?         Henry Golding,  Constance Wu  Warner Bros. Entertainment Inc. Reżyser Jon M. Chu (""Iluzja 2"", ""G.I. Joe: Odwet"") wprowadza nas w ten świat z subtelnością kogoś, kto najpierw spycha samobójcę z gzymsu, a potem zanosi się obłąkańczym śmiechem. Oto urodzona w Kalifornii i wychowana na Wyspach Rachel (Constance Wu) wybiera się wraz ze swoim chłopakiem Nickiem (Henry Golding) na drugi koniec świata, na ślub jego najlepszego przyjaciela. Problem w tym, że ukochany Rachel jest dziedzicem jednej z najbogatszych azjatyckich rodzin, zaś dziewczyna - mimo prestiżowego wykształcenia - może pochwalić się jedynie kawalerką i mierną znajomością mandaryńskiego. To, co następuje później, jest nieustannym pasmem konfliktów na tle klasowo-ekonomicznym oraz umizgów Rachel do wyniosłych matriarchiń rodu. W tle natomiast dzieją się prawdziwe cuda: pomiędzy kościelnymi nawami płynie woda i kwitną krzewy, przecinające morską toń kontenerowce stają się gigantycznym tanecznym parkietem, zaś na dachach wieżowców odbywają się imprezy, którym wspólnie patronują Hieronim Bosch, Anna Wintour i Lady Gaga.  Jako że ilość 24-karatowego złota na milimetr taśmy filmowej przekracza dopuszczalne normy a wszyscy zamiast bąków puszczają wiązanki nasturcji, ciężko jest dostrzec, jak w ""Bajecznie bogatych Azjatach"" rozłożono fabularne akcenty. Ton całości na pewno nie jest satyryczno-ironiczny, ponieważ mikroscenki z życia azjatyckich Rockefellerów pełnią tu podobną rolę co pościgi w kinie akcji i wywrotki na skórce od banana w slapstickowych komediach. Są punktem wyjścia i dojścia, esencją początku, rozwinięcia i zakończenia oraz puentą większości scen. Mówiąc szczerze, często robią wrażenie - nawet jeśli po początkowej ekscytacji śmiech więźnie w gardle. To jedna z tych produkcji, które z feel-good movie niepostrzeżenie zamieniają się w feel-bad movie. Zwłaszcza jeśli tuż po seansie czeka Was wizyta w osiedlowym dyskoncie, a wieczór planujecie spędzić przy Netfliksie i delicjach z Biedry.       Michelle Yeoh,  Nico Santos  Warner Bros. Entertainment Inc. Ponieważ pracowałem do tej pory na Wasze mylne wrażenie, spieszę z wyjaśnieniami: ""Bajecznie bogaci Azjaci"" to przyzwoity film. I skłamałbym pisząc, że nie ma w nim żadnego dramaturgicznego ciężaru. Centralny konflikt, ten pomiędzy przedstawicielami konserwatywnej tradycji a pokoleniem imigrantów wychowanych na obczyźnie, wybrzmiewa bez fałszu. Podobnie zresztą jak psychologicznie wiarygodna opowieść trudach o zrywania pępowiny - zwłaszcza w kulturze, w której cykl wypuszczania pisklaków w świat oraz ich powrotu na łono rodziny jest świętością. Wcielający się w zakochanych Wu i Golding mają urodę i charyzmę, na drugim planie błyszczy Michelle Yeoh w roli zimnej jak głaz matrony, z kolei humor sytuuje się dokładnie tam, gdzie powinien - paliwo narracyjne stanowią próby wykorzystania pieniędzy jako broni obuchowej i wciśnięcia otumanionej dziewczyny w gorset konwenansu.  Skojarzenia miejsca akcji z Wakandą nie są znowu tak odległe. Singapur nie tylko przypomina fikcyjne afrykańskie państewko pod względem stopnia rozwoju technologicznego oraz przywiązania do wielowiekowej tradycji, ale i sam film jest dla azjatyckiej publiczności w Stanach Zjednoczonych tym, czym ""Czarna Pantera"" dla czarnoskórej - poszerza jej poletko w kinie głównego nurtu, spełnia obietnicę większej reprezentacji. Widzowie oszaleli, walą do kin drzwiami i oknami, producenci stoją już w kolejce do banku, a sequel jest tylko kwestią czasu (zwłaszcza, że autor powieści Kevin Kwan podarował światu całą trylogię). Lecz zarówno w jednym, jak i w drugim przypadku wystarczy zdrapać pozłotko, by odkryć ""szokującą"" prawdę. To całkiem zabawna komedia romantyczna, którą widzieliście setki razy."
Pierwszy człowiek (2018),8,"Równo dwa lata po tym, jak od światowej premiery na festiwalu w Wenecji rozpoczął się triumfalny marsz ""La La Landu"" przez kina, Damien Chazelle powrócił na Lido z kolejnym dziełem. Pozornie ""Pierwszy człowiek"" może wydawać się otwarciem nowego rozdziału w karierze najmłodszego zdobywcy Oscara za reżyserię. Po nakręceniu trzech autorskich filmów muzycznych 33-latek zrealizował według cudzego scenariusza biografię astronauty Neila Armstronga. Nietrudno jednak zrozumieć, czym uwiodła go historia legendarnego zdobywcy kosmosu. Ekranowym Armstrongiem - tak jak Andrew z ""Whiplash"" oraz Sebastianem z ""La La Landu"" - steruje niepohamowana ambicja, która każe mu przeć do celu bez względu na koszty. W efekcie cierpią jego najbliżsi, zaś on sam z własnej woli skazuje się na samotność. Jeśli więc spodziewaliście się patriotycznej agitki, filmowego pomnika odsłoniętego z okazji zbliżającej się 50. rocznicy lądowania Amerykanów na Księżycu, przygotujcie się na pozytywne zaskoczenie. Niespodzianek, jakie mają w zanadrzu twórcy tego znakomitego, pełnego paradoksów dzieła, jest zresztą więcej.        Ryan Gosling  Universal Pictures  Akcja filmu startuje na początku lat 60. Stany Zjednoczone i Związek Radziecki prowadzą zimną wojnę, a jednym z jej kluczowych frontów jest kosmos. Armstrong (Ryan Gosling) pracuje dla NASA jako pilot testowy za sterami samolotów o napędzie rakietowym. Gdy w pierwszej scenie udaje mu się wzbić maszynę na wysokość ponad 30 tysięcy metrów, jego wzrok wyraża spełnienie porównywalne ze szczytowaniem podczas aktu seksualnego. Radość nie trwa jednak długo. Osobista tragedia sprawia, że mężczyzna zamyka się w sobie, budując niewidzialny schron odgradzający go od żony (Claire Foy) oraz syna. Szansą na podreperowanie rodzinnych więzów ma być przeprowadzka do nowego domu. Armstrong zostaje bowiem zakwalifikowany do programu lotów kosmicznych, którego celem jest podbój srebrnego globu. Na ""żeglarzy nieba"" – jak nazywają astronautów podekscytowane media – czeka jednak szereg niebezpieczeństw. Byle drobiazg może w ułamku sekundy zamienić statek w galaktyczną trumnę.       Ryan Gosling,  Luke Winters,  Claire Foy  Universal Pictures  Śmierć będzie towarzyszyć bohaterowi przez większość filmu. Odbierając mu bliskie osoby, zamieni jego życie w traumatyczną wędrówkę wśród cieni. Jednocześnie stanie się jednak paliwem napędzającym go do przekraczania kolejnych granic wytrzymałości. Dzieło Chazelle'a można czytać jako opowieść o ponadczasowym pragnieniu transgresji, które od tysięcy lat popycha ludzkość w kierunku postępu. To również historia o tym, jak cienka bywa granica między heroizmem a niebezpieczną obsesją. ""Pierwszy człowiek"" najbardziej poruszający wydaje się jednak wtedy, gdy mówi o powolnym i bolesnym procesie radzenia sobie z żałobą. To ciekawe, że wokół podobnego wątku zbudowano fabułę innego widowiska o astronautach – ""Grawitacji"". O ile jednak Alfonso Cuarón traktował przestrzeń pozaziemską jako scenerię dla spektakularnego kina akcji, twórca ""Whiplash"" kładzie nacisk na realizm. Nakręcone przez niego sceny lotów kosmicznych, choć nie ma w nich nawet grama hollywoodzkiego efekciarstwa, budzą dreszcz na plecach oraz gotowanie w żołądku. Reżyser skupia się na detalach, dzięki którym udaje się oddać fizyczny znój oraz klaustrofobiczną atmosferę statków. Kamera zawieszona jest zazwyczaj na spoconych, zestresowanych twarzach bohaterów próbujących dostrzec za szybą coś więcej niż bezkresną pustkę.       Ryan Gosling  Universal Pictures  Grający główną rolę Gosling tworzy skupioną, pozornie nieefektowną kreację człowieka, który całe życie skrywał przed światem emocje. Aktorską wizytówką może być moment pożegnania z bliskimi, gdy astronauta odpowiada na pytania synów, jakby brał udział w konferencji prasowej. Ów ""nieludzki"" rys bohatera udaje się na szczęście przełamać w kilku krótkich, lecz pełnych czułości obrazach z życia rodziny. Wcielająca się w żonę Armstronga Claire Foy wypada znakomicie jako strażniczka domowego ogniska, a zarazem twarda babka, która potrafi przeciwstawić się ważniakom z NASA. Kobieta widzi w programie lotów kosmicznych przede wszystkim zgraję dużych chłopców trzymających w garści zabawki za miliony dolarów. Film stawia pytanie, czy warto ryzykować własne życie oraz pieniądze podatników na realizację tak abstrakcyjnej idei jak podróż na Księżyc. Argumentów przeciw oczywiście nie brakuje, ale Chazelle zdaje się trwać sercem przy gwiezdnych kowbojach. Czyż to nie im oddawała hołd Emma Stone w ""La La Landzie"", śpiewając o ""głupcach, którzy odważyli się marzyć""?       Ryan Gosling,  Claire Foy  Universal Pictures  Biografia Neila Armstronga powinna wlać także nadzieję w serca widzów, których lękiem napawa gwałtowny rozwój technologii mogących zdominować w przyszłości homo sapiens. Z filmu Chazelle'a bije wiara w ludzkość: w jej hart ducha, rozum i odwagę. Maszyny, choć wszechpotężne, potrafią nawalić w najmniej spodziewanym momencie. Człowiek, choć niedoskonały, wcześniej czy później znajdzie sposób, by temu zaradzić."
Tajemnica objawienia (2018),7,"Chociaż polski tytuł dzieła Xaviera Giannolego sugeruje kolejny produkt filmopodobny z taśmociągu hollywoodzkiego sakrokiczu, ""Tajemnica objawienia"" to rzecz z nieco innej parafii. Opowieść o dziennikarzu badającym przypadek maryjnej epifanii na francuskiej prowincji ma więcej wspólnego z thrillerem psychologicznym i socjologiczną analizą niż z czołobitnym świadectwem wiary w Boga i box-office. Mówiąc krótko, jest w niej zdecydowanie więcej pytań niż odpowiedzi.        Vincent Lindon  Centre National de la Cinématographie (CNC)Ciné+Memento Films ProductionLa CinéfactureFrance TélévisionsCanal+ France         Galatéa Bellugi  Centre National de la Cinématographie (CNC)Ciné+Memento Films ProductionLa CinéfactureFrance TélévisionsCanal+ France Sceptyczny reporter Jacques – choć obdarzony bolesną przeszłością oraz umęczoną twarzą Vincenta Lindona – nie przypomina wcale faceta, który niecierpliwie czeka na nawrócenie. Z kolei jego partnerka w dialogu, zahukana nastolatka Anna (Gallatea Bellugi), może być zarówno dotkniętą palcem bożym jurodiwą, jak i szukającą atencji oszustką. Jacques wrócił właśnie z wojny w Syrii, gdzie zastrzelono jego przyjaciela i zarazem kolegę po fachu, więc praca na zlecenie Watykanu jest wymarzoną okazją do cichej introspekcji, być może nawet do rachunku sumienia. Anna tymczasem stała się obiektem religijnego kultu – niczym do Lourdes pielgrzymują do niej ludzie z całego świata, zaś lokalni duchowni tylko podgrzewają atmosferę. Nic dziwnego, że śledztwo będzie dla obojga  przede wszystkim ucieczką, okazją do poszukania azylu w świecie duchowym.  Lindon i Bellugi grają swoje partie koncertowo, dźwigają praktycznie całą dramaturgiczną strukturę filmu – zwłaszcza Francuz wygląda, jakby psychomachię miał wypisaną na twarzy; nawet z jego najdrobniejszego gestu wyziera permanentna melancholia. Chociaż Giannoli wybrał drogę na skróty, kreśląc biografie postaci (Annę prześladują wspomnienia z domu dziecka, Jacques'a – z frontu), aktorzy bez trudu odsłaniają kolejne warstwy dyskursu z pogranicza religii i socjologii. Reżyser nie wpada jednak w pułapkę akademickich pogadanek na temat wiary i okolic – dwie i pół godziny to wystarczająco dużo czasu, by przemielić stare grzechy bohaterów i zbudować pomiędzy nimi jakiś emocjonalny pomost.        Vincent Lindon,  Galatéa Bellugi  Centre National de la Cinématographie (CNC)Ciné+Memento Films ProductionLa CinéfactureFrance TélévisionsCanal+ France Ten kameralny nastrój nie pasuje momentami ani do satyrycznego tonu, ani do zamaszystej opowieści o komercjalizacji maryjnych kultów. Podobnie jak Jessica Hausner w doskonałym ""Lourdes"" Giannoli piętnuje podobne zjawiska, pokazuje, jak hierarchowie Kościoła wykorzystują je cynicznie do umacniania swojej władzy, a także bada skalę napięć pomiędzy Watykanem a prowincjonalnym klerem. Ogląda się to wszystko bez bólu, nawet z ironicznym uśmiechem na twarzy, lecz nie ma wątpliwości, że to, co najszlachetniejsze, dzieje się pomiędzy bohaterami. Spór o metafizykę przyjmuje w ""Tajemnicy objawienia"" formę konfliktu osobowości, nie zaś zderzenia postulatów. I być może dlatego rzeczona tajemnica zostaje zachowana do samego końca. "
Niesamowita historia Wielkiej Gruszki (2017),6,"Gruszką można pływać, w gruszce można mieszkać, grucha przyda się nawet jako kula armatnia. Jeśli wyrośnie odpowiednio duża, wystarczy wydrążyć ją w środku laserem, wstawić trochę mebli, zmajstrować kompas ze starego telewizora i voila! Dalekomorski katamaran gotowy do rejsu. W miasteczku Solby podobne cuda nie robią na nikim wrażenia. Kot i słoń przy jednym siadają tu stole i w jednej mieszkają chałupie, a wieczorami tłuką w kości z dobrodusznym burmistrzem JB. Sielanka, raj, wieczne wakacje – skandynawski małomiasteczkowy dobrobyt jak z akwarelki w przedpokoju babci. Latarnia morska i setka kolorowych domków, a wokół biegają uśmiechnięci ludzie, gadające zwierzęta, jeżdżą pastelowe samochody.         Einstein FilmA. FilmNordisk Film Production I jeśli ""Niesamowita historia Wielkiej Gruszki"" nadaje się raczej dla młodszych dzieci – akcja rozwija się powoli, rytm jest spokojny, pozbawiony gwałtownych ruchów czy bardziej rozbudowanych dialogów – to niektóre pomysły duńskiej ekipy są naprawdę surrealistyczne. Sama historia ma złożoność kolorowanki z hipermarketu. Któregoś dnia z Solby znika JB, a słoń Sebastian i kot Mitcho wchodzą w posiadanie ogromnej gruszki. Z pomocą szalonego profesora Glukozy bohaterowie zamieniają owoc w statek i cała trzyosobowa drużyna wyrusza na poszukiwania burmistrza, który podobno znajduje się na tajemniczej Tajemniczej Wyspie. Kot jest odważny i głodny wrażeń, słoń to maruda i strachajło – czyli bajkowa arcysztampa. O wiele fajniej przedstawia się konflikt o miasteczko Solby, gdzie – nazwijmy to tak – aktywiści toczą boje z deweloperami. Po zniknięciu JB wiceburmistrz-technokrata wdraża plan modernizacji, a mikry wzrost rekompensuje sobie wielkimi ambicjami. Buduje ratusz ze szkła i betonu – tak wysoki, że przysłania słońce i skazuje mieszkańców na życie w wiecznym mroku. Stawka akcji ratunkowej jest więc całkiem konkretna – chodzi o dostęp do światła, ale także – o architekturę w ludzkiej skali.   Są to oczywiście smaczki, na które zwrócą uwagę rodzice. Dla dzieciaków największą frajdą będzie bajkowa estetyka filmu – im prostsza i bardziej dwuwymiarowa, tym lepiej. Bo trzeba przyznać, że czasami – w zbliżeniach czy detalach – animacje wyglądają dość topornie, jakby gwałtownie uciekała z nich głębia i żywy kolor. Rekompensatę stanowi pomysłowość scenarzystów – ""Niesamowita historia..."" to właściwie przegląd różnych nietypowych obiektów pływających, w którym Juliusz Verne spotyka Jeana-Pierre'a Jeuneta. Oprócz fantastycznej gruchy z żagielkiem, pływa tutaj także cała wyspa, wyposażona w gigantyczny silnik parowy, oraz mechaniczny smok podwodny – pełen ukrytych komnat i zapadni dom szalonego kapitana-stalkera. I jeśli za dzieciaka, podobnie jak ja, uwielbialiście książkę ""Skrzaty"" Willa Huygena, docenicie estetykę starego atlasu przyrodniczego. Wszystkie te superszczegółowe przekroje łodzi i budynków robią kapitalne wrażenie i są w moim odczuciu najfajniejszym aspektem filmu, odbiegając daleko od patentów, do których przyzwyczaiły nas animacje Pixara.        Einstein FilmA. FilmNordisk Film Production I chociaż czasami bywa zbyt słodko i zbyt prosto, film potrafi także porządnie wystraszyć – kiedy bohaterowie spotykają na swojej drodze Chmurę Mroku, poziom psychodelii i dziwaczności gwałtownie wzrasta, co może być nie do udźwignięcia dla najmłodszej publiczności. Dodatkowo polska wersja językowa wydaje się nieco zubożała – dialogi są dość monotonne, głosy podobne, humor, od którego podobno kipi oryginał, raczej czerstwiutki. ""Niesamowita historia Wielkiej Gruszki"" nie jest więc żadnym kamieniem milowym w historii dziecięcej animacji, ale na pewno miłą odmiana od amerykańskich superprodukcji. Daje radę ze względu na nieszablonowość, może także nauczyć dzieciaki większej otwartości na surrealistyczną fantazję. To taki arthouse w świecie nastawionym na kopiowanie sprawdzonych rozwiązań. Wygrywa przygodą estetyczną – nawet jeśli nie zapisze się na dłużej w annałach bajkowych światów. Ani tym bardziej – w ulotnej dziecięcej pamięci. "
The Meg (2018),4,"Przyznaję się: jako fanka gatunku (zarówno filmowego, jak i biologicznego) czekałam na seans jak na Gwiazdkę. Dzięki ""The Meg"" żarłacze, w ostatnich latach kojarzone głównie z absurdalnymi produkcjami pokroju serii ""Rekinado"", miały znów stać się wielkie. Jeśli prehistoryczny stwór odżywiający się wielorybami nie jawił się komuś jako godny następca Bruce'a (tak ekipa ""Szczęk"" nazwała mechanicznego rekina terroryzującego wybrzeże filmowego Amity Island), to na pewno jako potwór na miarę wakacyjnego blockbustera. Niestety, Jon Turteltaub nie ma ani talentu narracyjnego, który pozwoliłby mu zbliżyć się do Stevena Spielberga, ani odwagi do realizowania tak szalonych pomysłów jak Anthony C. Ferrante. Tym samym ""The Meg"" plasuje się gdzieś pomiędzy tymi dwoma biegunami, sprowadzając się do przeglądu przykurzonych schematów kina akcji lat 90.        Jason Statham  Warner Bros. Entertainment Inc.          Warner Bros. Entertainment Inc. Zgorzkniały twardziel Jonas Taylor (Jason Statham) musi więc żyć z konsekwencjami decyzji, jaką podjął przed laty podczas prowadzonej przez siebie akcji ratunkowej na atomowej łodzi podwodnej. Odsądzony od czci i wiary wyjeżdża do Tajlandii, gdzie zajmuje się głównie topieniem smutków w alkoholu. Kiedy w jego drzwiach (a właściwie w ulubionym barze) pojawia się dawny przyjaciel, prosząc o pomoc w wyciągnięciu uwięzionej na dnie oceanu ekipy badaczy, bohater oczywiście odmawia, wygłaszając kilka cynicznych sentencji. Zmienia zdanie, gdy dowiaduje się, że wśród załogi znajduje się jego była żona, Lori (Jessica McNamee) – w końcu kto nie wykorzystałby okazji, aby powiedzieć ""a nie mówiłem"". Szybko okazuje się bowiem, że za wypadkiem stoi megalodon, być może ten sam, który doprowadził do pamiętnej tragedii jednostki wojskowej i przyczynił się do traumy protagonisty (a w konsekwencji do rozwodu). Gigantyczny rekin opuszcza niezbadane głębiny, stając się zagrożeniem dla ludzi. Nie wiadomo wprawdzie, dlaczego potwór wielkości bloku mieszkalnego obiera sobie za cel istoty mające dla niego wartość odżywczą tic-taca, ale nikt nie ma wątpliwości, że jedyną osobą zdolną do powstrzymania go jest Jonas.   Absurd nie osiąga tu może progu ustanowionego przez niesławną wytwórnię The Asylum (której ""Megalodon"" z Michaelem Madsenem został wyemitowany przez stację Syfy zaledwie cztery dni po premierze ""The Meg""), ale nie znaczy to, że mamy do czynienia z dziełem z wyższej półki. O nie! Jon Turteltaub zadbał, aby wszystko, co mogło się rozwinąć w przyzwoitą rozrywkę, rozmyło się w mdłym melodramacie rodzinnym. Bohaterowie, nie dość, że jednowymiarowi, to jeszcze porozumiewają się za pomocą banałów (żeby nie było nieporozumień: nie oczekuję głębi intelektualnej po filmie o gigantycznym rekinie, ale niektóre wygłaszane tu teksty są naprawdę kuriozalne). Co gorsza, uczucie rozwijające się między Jonasem a rezydującą na stacji Suyin (Bingbing Li) przedstawione jest tak naiwnie, jakby nie byli oni dwojgiem dorosłych ludzi z bagażem doświadczeń, lecz nieporadnymi nastolatkami bojącymi się zagadać. Kobieta nie umie przejść obojętnie obok rozbudowanej klaty Jonasa, Jonas zapomina języka w gębie, ilekroć ktoś zwraca uwagę na jego sympatię do Suyin, a ośmioletnia Meiying (Shuya Sophia Cai) z właściwym dzieciom brakiem poczucia obciachu wchodzi w rolę swatki dążącej do połączenia mamy z nowo poznanym mężczyzną (swoją drogą, czy oddalona o 300 km od lądu stacja badawcza jest właściwym miejscem dla małej dziewczynki?).         Warner Bros. Entertainment Inc. I nie chodzi nawet o to, że historii czegoś brakuje (biorąc pod uwagę liczbę powstających w ostatnich latach filmów o rekinach, trudno nie zauważyć, że żarłacze są na fali). W gruncie rzeczy jest w ""The Meg"" kilka scen, które odpowiednio zaaranżowane, mogłyby dźwignąć ten film na poziom porządnego blockbustera. Problem w tym, że każda z nich jest bezlitośnie torpedowana przez Turteltauba – boi się on przeszarżować w scenie z helikopterami bombardującymi megalodona (por. ""Podwodna bestia""), ale też nie umie pociągnąć wątków, które zapewniłyby mu niezbędną dozę dramaturgii (vide: sekwencja na plaży). Niestety, przypadek ""The Meg"" potwierdza, że do zrobienia dobrego widowiska nie wystarczy wielomilionowy budżet. Parafrazując słynną wypowiedź szeryfa Brody'ego ze ""Szczęk"" (Roy Scheider), będziemy potrzebowali większego reżysera."
Mroczne umysły (2018),4,"Jeśli za 20 lat historycy filmu będą szukać gatunku, jaki najlepiej charakteryzował naszą zbliżającą się do końca dekadę, podobnie jak thriller spiskowy charakteryzował lata 70., to dystopia dla nastoletnich widzów z pewnością zajmie miejsce na podium. Kolejne filmowe franczyzy – ""Igrzyska śmierci"", ""Niezgodna"", ""Więzień labiryntu"" - zamykały młodych, nastoletnich bohaterów w koszmarnych światach z przyszłości, z koszmaru których można było wydostać się jedynie przez bunt i walkę.       Harris Dickinson,  Miya Cech,  Amandla Stenberg,  Skylan Brooks  Twentieth Century Fox Film Corporation Czego symptomem jest wysyp podobnych produkcji? Można w nich z jednej strony dostrzec oznakę infantylizacji współczesnej popkultury, która nawet dystopijne narracje musi przykroić pod format i zainteresowania młodzieży. Z drugiej strony wszystkie te historie młodych ludzi walczących z absurdalnymi, okrutnymi światami dorosłych dają się czytać jako metafora losu najmłodszego pokolenia Amerykanów – kolejnego, które boleśnie przekona się, że jeśli amerykański sen kiedykolwiek istniał, to dla nich dobiegł końca jeszcze zanim zdążył się rozpocząć.    ""Mroczne umysły"", adaptacja pierwszej części trylogii młodej (1987) pisarki Alexandry Bracken, wygląda jak początek kolejnej ""nastoletnio-dystopijnej"" serii. Niestety, nie zapowiada się ona najlepiej. Film wykłada się na tym, co w dystopii najważniejsze: kreacji przekonującego świata przedstawionego, który metaforycznie wyrażałby lęki współczesnych. W świecie ""Mrocznych umysłów"" dzieci zaczynają zapadać na tajemniczą chorobę. Większość umiera, te które przeżywają, okazują się posiadać specjalne moce – od telekinezy po kontrolę umysłu. Dorośli reagują lękiem. Całe pokolenie dzieci zostaje zamknięte w specjalnych obozach odosobnienia. Najbardziej potężne jednostki są bezlitośnie eliminowane.       Harris Dickinson,  Miya Cech,  Amandla Stenberg,  Skylan Brooks  Twentieth Century Fox Film Corporation Pomysł z potencjałem, niestety zupełnie niedopracowany. Nic, co dzieje się w filmowej narracji po ekspozycji, nie bardzo ma sens. Reakcja dorosłych na te wydarzenia jest tak bezsensowna, że widzowi nie sposób uwierzyć w to, co pokazuje się mu na ekranie. Bohaterowie, podróżując przez świat przedstawiony, obnażają bez przerwy dziury w jego konstrukcji. Czego metaforą miałaby nie być ta historia, przez niechlujstwo i lenistwo twórców nie działa.  W filmie wracają motywy, jakie wielokrotnie widzieliśmy w tego typu historiach. Nie tylko w ""Igrzyskach śmierci"", ale choćby w ""Harrym Potterze"". Młoda osoba, która odkrywa sobie niezwykłą moc i dorasta do tego, by wziąć za nią odpowiedzialność. Przemiana bohaterów z ofiar w buntowników, którzy zamiast próbować przeżyć w głęboko niesprawiedliwej rzeczywistości, stają do walki przeciw niej. Na razie jednak nie bardzo widzę, jak w ""Mrocznych umysłach"" te szlachetne i przemawiające do naszych podstawowych emocji motywy miałyby się złożyć w jakąś sensowną całość.       Harris Dickinson,  Amandla Stenberg  Twentieth Century Fox Film Corporation Słabości widać też w konstrukcji scenariusza, tym, jak pokazuje interakcje i przemiany bohaterów. Kilka scen wygląda niezamierzenie karykaturalnie. Film bardzo silnie skupia się na obsłudze młodzieżowej widowni – często wygląda jak nie najlepszy serial o nastolatkach z amerykańskiego ogólniaka. Pod gusta podobnej publiczności została też dobrana muzyka – raczej niestrawna dla dorosłego widza.  Broni się przyzwoita strona realizacyjna oraz casting. Młodzi aktorzy – choć często mają fatalnie napisane sceny – są bardzo dobrze dobrani do ról. Mają wyraźną ekranową charyzmę i potencjał. Niestety, sama obsada nie jest w stanie uratować całości. Każdy kiedyś znaczący gatunek ulega w końcu wyczerpaniu. Być może dystopijna fantastyka dla młodzieży właśnie osiągnęła ten moment."
Też go kocham (2018),7,"Gatunek komedii romantycznej jakoś nie może się pozbierać. Złota passa z lat 90. – okresu jego absolutnej świetności – nie chce powrócić, żeby nie wiem co. Czy to wynik wyparowania ducha romantyzmu, efekt przemian obyczajowych, czy po prostu wyczerpanie schematu? Pewnie wszystko po trochu. Sęk w tym, że – na dobre bądź na złe – nie widujemy dziś wielu przekonujących opowieści o tym, jak to on spotyka ją, dzieli ich wszystko, a łączy miłość. Wbrew pozorom ekranizacja książki Nicka Hornby'ego, ""Też go kocham"", również nie jest podobną historią. Tak, to komedia romantyczna, ale raczej z przedrostkiem ""post"": śmiech jest więc raczej gorzki, a romantyzm został zastąpiony przez realizm. Znak czasów: jak mówi jeden z bohaterów, prywatnie pasjonat serialu ""The Wire"": ""świat jest coraz gorszy, tylko telewizja coraz lepsza"". Nic zatem dziwnego, że za kamerą stanął Jesse Peretz, pracujący wcześniej m.in. przy gorzkich do bólu ""Dziewczynach"". Co jednak ciekawe, owo kopanie leżącego (czytaj: dobijanie konwencji) odbywa się tu bez cienia wyrachowania. Wdzięcznie i naturalnie.        Rose Byrne,  Ethan Hawke  Apatow Productions         Chris O'Dowd,  Rose Byrne  Apatow Productions Jak to u Hornby'ego, w centrum opowieści jest muzyka: rockowy album w roli fundamentu tożsamości i medium dla skrywanych w głębi duszy pokładów wrażliwości. Nad życiem mieszkającej w nadmorskim brytyjskim miasteczku pary – Annie (Rose Byrne) i Duncana (Chris O'Dowd) – unosi się bowiem widmo twórczości niejakiego Tuckera Crowe’a (Ethan Hawke). Crowe to były gwiazdor rocka, który po nagraniu debiutanckiej płyty zniknął z powierzchni Ziemi, ale żyje wciąż w pamięci Duncana – ku rosnącej irytacji Annie. W końcu czara goryczy się przelewa: kobieta ma dosyć rywalizowania z zaginionym idolem i kwestionuje sens kontynuowania związku. Wówczas następuje jednak niespodziewany zwrot akcji: Tucker wraca z niebytu, wkraczając w życie pary. Powstaje dziwny trójkąt miłosny, w którym wypalony Amerykanin staje się obiektem sympatii zarówno Duncana, jak i Annie.       Rose Byrne  Apatow Productions ""Też go kocham"" to komedia romantyczna o tym, jak ""prawdziwe życie"" rozjeżdża się z nadziejami rozbudzonymi przez – nie inaczej – komedie romantyczne. Peretz przekracza bowiem granicę ""happy endu"" i pokazuje, jak zmienia się dynamika związku, gdy mija endorfinowy szał i trzeba po prostu dalej ze sobą żyć. Przestrzega też, że wkraczając w dojrzałość zaczynamy płacić za lekkomyślne decyzje młodości – albo ich brak. Annie marzy o dziecku, bo chciałaby poczuć kiedyś ""prawdziwą bezwarunkową miłość"", a nie tylko ""delikatne warunkowe zauroczenie"". Zarazem ubolewa jednak, że dokonywała zbyt bezpiecznych wyborów i nie ma za sobą szalonej przeszłości, której mogłaby żałować. Tucker z kolei musi dźwigać aż zbyt duży bagaż: wianuszek internetowych psychofanów to nic w porównaniu z wianuszkiem dzieci, jakie spłodził z trzema różnymi kobietami. Nic dziwnego, że materiału na humor sytuacyjny nie brakuje: film skrzy się od kolejnych qui pro quo i niezręczności, wdzięcznie zainscenizowanych małych (i dużych) nieporozumień, w jakich z łatwością rozpoznamy ślady własnej codzienności.        Ethan Hawke  Apatow Productions Peretz stawia też pod ścianą toksyczny chłopięcy fanatyzm Duncana. Mężczyzna ewidentnie darzy głębszą miłością muzykę Crowe'a (oraz serial ""The Wire"") niż swoją dziewczynę. W Annie kocha zaś najbardziej fakt, że… lubi ona te same rzeczy, co on. Emocjonalna niedojrzałość Duncana wydaje się zakonserwowana przez jego pasję. Konfrontacja z idolem będzie więc dla niego szokiem: Crowe'a nie stać już na luksus młodzieńczej beztroski i szczenięcego romantyzmu, bo wytłukło je z niego samo życie. ""Też go kocham"" podkopuje więc nawet ideę identyfikowalnego momentalnie braterstwa dusz. Sugeruje bowiem, że kryteria, jakimi kierujemy się w wyborze partnerów, są często płytkie, niewłaściwe, że gonimy za wiatrem, gubiąc sedno sprawy.    Przy całym tym ładunku posępności i kruszenia iluzji, niesamowitym wydaje się fakt, że Peretzowi udaje się opowiedzieć swoją historię w zwiewny, bezpretensjonalny sposób. Wytykanie wad bohaterów dobywa się tu bez okrucieństwa, bolączki dorosłości wyliczane są bez popadania w depresyjny ton. Nie ma tu czarnych charakterów, jednowymiarowych portretów i łatwych rozwiązań. Może dlatego, że aktorzy tak wygodnie czują się w swoich postaciach: Byrne jako sympatyczna sztywniaczka, O'Dowd jako pocieszny neurotyk, a zwłaszcza Hawke w roli wymiętego, zestarzałego bożyszcza (czyli de facto w roli Ethana Hawke'a). Oglądając film, mamy wrażenie, że dobrze ich znamy: stąd bierze się empatia i zrozumienie dla ich perypetii. Lekki angielski humor doprawiony nutą spleenu, komediowa herbata z mlekiem – może to nie lata 90., ale jest całkiem dobrze."
Księgarnia z marzeniami (2017),6,"Afirmacyjne opowieści o potędze marzeń, o osobach, które mają odwagę sprzeciwić się status quo, zatrząść społecznością i otworzyć ją na nowe możliwości, kochane są przez widzów na całym świecie. ""Czekolada"", ""Dziewczyny z kalendarza"" – podobne tytuły można wymieniać godzinami. Ich wspólnym mianownikiem jest nie tylko zestaw bohaterów i ogólna struktura fabuły, ale też podobna paleta emocji, w której dominują wzruszenia, zachwyty, optymizm i nadzieja. Formalnie ""Księgarnia z marzeniami"" idealnie pasuje do tego nurtu kina. Jednak jego twórczyni zaproponowała inne spojrzenie na temat, zaprawiając go sporą dawką gorzkiego pragmatyzmu.       Emily Mortimer  Diagonal TVA Contracorriente FilmsZephyr Films Reżyserką filmu jest pochodząca z Katalonii Isabel Coixet, a jednak ""Księgarnia z marzeniami"" jest dziełem na wskroś brytyjskim. Akcja rozgrywa się w niewielkim angielskim miasteczku i w obsadzie dominują Anglicy, z Emily Mortimer i Billem Nighym na czele. Nic w tym dziwnego, w końcu to Brytyjczycy są niekwestionowanymi mistrzami komedii obyczajowych opowiadających o ludziach, których marzenia rujnują niezmienny stan rzeczy. I Coixet stara się pozostać wierna tej formie. Florence Green (Mortimer) jest więc wzorcową protagonistką. Oto przejmuje popadające w ruinę domostwo i przekształca je w jedyną w miasteczku księgarnię. Nie czyni tego z rewolucyjnych pobudek, lecz kierując się swoim sercem  – miłością do książek i tęsknotą za zmarłym przed laty mężem-bibliofilem. Jej adwersarz jest skrojony równie klasycznie. To Violet Gamart (Patricia Clarkson), przedstawicielka lokalnego establishmentu, która nie zwróciłaby uwagi na ruderę, gdyby Florence nie wyskoczyła ze swoim pomysłem na księgarnię. W reakcji na jej zaskakującą inicjatywę Violet ""odkrywa"", że lepiej wie, na co przeznaczyć domostwo i zrobi wszystko, by zniszczyć stojącą jej na przeszkodzie kobietę. Reszta bohaterów również wygląda znajomo i podąża sprawdzonym narracyjnie szlakiem: część ulegnie urokowi marzenia bohaterki, część wykaże się słabością charakteru i stanie po stronie znanego porządku.  Coixet postarała się, żeby ""Księgarnia z marzeniami"" robiła dobre wrażenie. I ci, którzy w kinie szukają wyrazistych kreacji aktorskich oraz mocnych scen dialogowych, będą filmem usatysfakcjonowani. Mortimer, Nighy oraz Clarkson nie zawodzą, pokazując się na ekranie z jak najlepszej strony. Całość prezentuje się też bardzo dobrze pod względem wizualnym, choć jest to piękno surowe. Reżyserki nie interesuje bowiem afirmacja marzeń tak po prostu; Coixet stara się nadać im wagę poprzez konfrontację z bezduszną rzeczywistością. Dlatego też nie ma tu pompowania emocji za pomocą ferii żywych barw czy grającej na uczuciach muzyki. Gdyby ""Księgarnia z marzeniami"" była sokiem owocowym, to powiedzielibyśmy, że jest produktem ekologicznym, bez konserwantów i dodatku cukru.       Patricia Clarkson  Diagonal TVA Contracorriente FilmsZephyr Films Ta surowość odgrywa istotną rolę. Choć bowiem film Coixet formalnie przypomina typowe opowieści o jednostce wywracającej do góry nogami zastany porządek, to jego wymowa jest zupełnie inna. Reżyserka nie jest bezkrytyczna wobec protagonistki i nie ma najmniejszego problemu z wykazaniem jej nieżyciowej naiwności. Florence zmienia lokalną wspólnotę, ale nie wykazuje chęci, aby aktywnie wspierać ten proces. Nie chce nawet wziąć odpowiedzialności za swoją rewolucję. W starciu z mechanizmami rządzącymi prawdziwym światem jej postawa niewiele różni się od zachowania Don Kichota, który kurczowo trzymał się minionej ery rycerskości zamiast zmierzyć się z rzeczywistością. ""Księgarnia z marzeniami"" pokazuje też potęgę inercji pospólstwa. Jednak Coixet nie posuwa się aż tak daleko, by kompletnie przekreślić sens podążania za marzeniami. Tak naprawdę pokazuje, że warto to czynić. Podaje jednak bardziej wiarygodną cenę takiego działania. ""Księgarnia z marzeniami"" to solidnie zrealizowane kino próbujące pogodzić wiarę w potęgę marzeń z pragmatyzmem dnia powszedniego."
Loveling (2018),5,"Być może to kwestia nadmiernych oczekiwań rozbudzonych przez entuzjastyczne recenzje zagranicznej krytyki, ale fakt jest faktem: ""Loveling"" przynosi rozczarowanie. Porażka reżysera Gustavo Pizziego boli tym bardziej, że miał on w ręku materiał na całkiem przyzwoite kino. Brazylijski twórca od początku nie chciał, by historia nastoletniego Fernanda, który planuje opuścić rodzinny dom i kontynuować sportową karierę w Niemczech, okazała się konwencjonalnym coming of age. Zamiast skupiać się na dylematach wieku dojrzewania, Pizzi stara się opowiedzieć raczej o tym, jak trudno pogodzić się rodzicom ze świadomością, że stają się coraz mniej potrzebni swojemu dziecku. Niestety, ciekawa skądinąd perspektywa nie zostaje zaznaczona w ""Loveling"" wystarczająco mocno. Zamiast skrzyć się od emocji, brazylijski film wydaje się beznamiętny i  ospały jak bossa nova przygrywana od niechcenia przez niezgraną orkiestrę.        Pandora FilmsMutante CineTV ZeroBubbles Project  Gwoli sprawiedliwości, należy przyznać reżyserowi, że w kilku momentach udało mu się wznieść ponad przeciętność. ""Loveling"" bywa imponujące wizualnie. Niektóre kadry, zwłaszcza te przedstawiające bohaterów beztrosko spędzających czas nad morzem, chciałoby się wyciąć z filmu i oprawić w ramkę. Pizzi ma też oko do detali i potrafi, używając  samej tylko scenografii, pokazać stopniowe załamywanie się rodzinnej harmonii.  Poświęcanie uwagi szczegółom nie może usprawiedliwić jednak problemów na absolutnie kluczowej płaszczyźnie. Brutalna prawda jest bowiem taka, że kłopoty filmowej rodziny mogą wydać nam się zwyczajnie mało angażujące. Winą za taki stan rzeczy należy obarczyć zapewne scenariusz niedający nam możliwości obcowania z odpowiednio pogłębionymi postaciami. O Fernando przez cały film nie dowiadujemy się praktycznie niczego poza tym, że wydaje się nieźle rokującym sportowcem. Również charakterystykę ojca chłopaka można by zakończyć na stwierdzeniu, że mężczyzna jest niedopasowanym do codzienności marzycielem.  Na tak pretekstowo zarysowanym tle rolę głównej bohaterki bez trudu przejmuje matka Fernanda. Irene ma w sobie siłę, która pozwala jej jednocześnie pracować, kończyć studia i trzymać w ryzach całą rodzinę. Nikt nie ma wątpliwości, że to właśnie kobieta jest gwarantką ładu, który po wyprowadzce Fernanda ulegnie zaburzeniu. Podkreślając ów wątek, ""Loveling"" wpisuje w popularny ostatnimi czasy w Ameryce Łacińskiej nurt filmów o niemłodych kobietach, które zostają zmuszone do przewartościowania swojego życia. Niestety, dzieło Pizziego nie ma w sobie ani lekkości ""Glorii"" Sebastiana Lelio, ani obyczajowej prowokacyjności ""Dziedziczek"" Marcela Martinessiego.         Pandora FilmsMutante CineTV ZeroBubbles Project Najbardziej blado ""Loveling"" wypada jednak w porównaniu ze znakomitym ""Aquariusem"". Film Klebera Mendonçy Filho stanowi portret doświadczonej życiowo kobiety, która nie chce poddać się upływowi czasu. Znakomicie grana przez Sonię Bragę bohaterka w niepowtarzalny sposób łączy w sobie wyrafinowanie i gniew, przez co jest w stanie zaskoczyć widza na każdym etapie fabuły. Kreacja wcielającej w Irene Karine Teles (będącej także współscenarzystką filmu, a prywatnie byłą żoną Gustava Pizziego) ani przez chwilę nie zbliża się do takiego poziomu złożoności.  Najbardziej zaskakująca wydaje się świadomość, że bohaterka przyjmuje nadchodzące w jej życiu zmiany ze stoickim spokojem, by nie rzec – z obojętnością. Dzieje się tak zapewne dlatego, że Pizzi i Teles panicznie bali się przekroczyć granicę, za którą czaiłyby się oskarżenia o histeryczność i prowokowanie szantażu emocjonalnego. Kłopot w tym, że zaprezentowana przez nich zachowawczość  nie okazała się lepszym rozwiązaniem i najpewniej sprawi, że zapomnimy o ""Loveling"" tuż po zakończeniu seansu. A przecież – jak pokazuje przykład wyborów dokonanych przez filmowego Fernanda – czasem warto zaryzykować i postawić wszystko na jedną kartę."
Do zobaczenia w zaświatach (2017),5,"Pamiętacie ""Co jest grane, Davis?""? W świetnym filmie braci Coen tytułowy bohater, muzyk folkowy, jest o krok od zrobienia kariery, ale ostatecznie zostaje przyćmiony przez Boba Dylana. Reżyser Albert Dupontel musi znać to uczucie aż za dobrze. Choć Francuz od połowy lat dziewięćdziesiątych szlifuje własny styl opierający się na grotesce, liryzmie i zamiłowaniu do stylu retro, wciąż nie może wyjść z cienia Jeana-Pierre'a Jeuneta. ""Do zobaczenia w zaświatach"" – nawet jeśli nagrodzono je aż pięcioma Cezarami – raczej nie zmieni tego stanu rzeczy.       Albert Dupontel,  Nahuel Pérez Biscayart  Manchester FilmsCanadian Television FundFrance TélévisionsCentre National de la Cinématographie (CNC)France 2 CinémaGaumontRégion Ile-de-FranceAngoaCiné+Canal+ FrancePROCIREP Podstawowy kłopot z filmem Dupontela polega na tym, że opowieść o płynności ról społecznych i nieustannym przybieraniu nowych póz sama nie posiada wyrazistej tożsamości. ""Do zobaczenia…"" próbuje być jednocześnie dramatem o bezsensie wojny, łotrzykowską powiastką o dwóch spryciarzach i podnoszącym na duchu studium wielkiej przyjaźni. Ostatecznie okazuje się jednak nieskładnym miszmaszem, który nie sprawia satysfakcji na żadnym z wymienionych pól.  Być może problem z ""Do zobaczenia…"" tkwi już w samym punkcie wyjścia. Film Dupontela stanowi przecież, skrojoną do raptem 120 minut projekcji, adaptację monumentalnej i wielokrotnie nagradzanej powieści Pierre'a Lemaître'a. Konieczność poczynienia daleko idących skrótów scenariuszowych sprawia, że ekranowe wydarzenia następują po sobie zbyt szybko, a widz nie ma czasu, by nawiązać głębszą więź z bohaterami.       Héloïse Balster,  Albert Dupontel,  Nahuel Pérez Biscayart  Manchester FilmsCanadian Television FundFrance TélévisionsCentre National de la Cinématographie (CNC)France 2 CinémaGaumontRégion Ile-de-FranceAngoaCiné+Canal+ FrancePROCIREP  Sprawy nie ułatwia także chimeryczna reżyseria Dupontela, który chwilami sprawia wrażenie, jakby sam nie wiedział, jaki efekt zamierza osiągnąć na ekranie. Twórca, rozpoczynający przed laty przygodę z showbiznesem jako stand-upper i autor lekkich komedii, deklaruje w wywiadach, że zamierzał opowiedzieć poważniejszą historię niż zwykle. Niestety, wygląda na to, że to obietnica bez pokrycia. Dupontel – choć cofa się do czasów I wojny światowej i poświęca sporo uwagi pogmatwanym losom weteranów wojennych – zachowuje się, jakby kręcił jeszcze jedną farsę. Z tego powodu, inaczej niż w odznaczających się wyrafinowanym humorem filmach wspomnianego Jeuneta, w ""Do zobaczenia…"" na ekranie królują jedynie niewyszukane gagi i komiksowe przerysowania.  A przecież adaptacja powieści Lemaître'a kryje w sobie potencjał na znacznie ciekawsze kino. W opowieści o perypetiach dwóch gniewnych weteranów wojennych – Edouarda (wschodząca gwiazda francuskiego kina – Nahuel Pérez Biscayart) i Alberta (w tej roli sam reżyser) można dostrzec inspirujące analogie ze współczesnością. Działalność dwóch oszustów mszczących się na zapatrzonych w martyrologiczną przeszłość francuskich władzach może być odebrana jako wyraz sprzeciwu wobec rosnącego w siłę nacjonalizmu. Równie dobrze jednak bunt Edouarda i Alberta można potraktować jako akt ślepego, populistycznego gniewu, którego skutki będą trudne do przewidzenia.       Albert Dupontel,  Nahuel Pérez Biscayart  Manchester FilmsCanadian Television FundFrance TélévisionsCentre National de la Cinématographie (CNC)France 2 CinémaGaumontRégion Ile-de-FranceAngoaCiné+Canal+ FrancePROCIREP Wszystkie te rozważania wydają się snute mimochodem, odnotowane jedynie na marginesie i niespecjalnie angażujące samego Dupontela. Zamiast podsuwać kolejne interpretacyjne tropy, francuski twórca woli celebrować na ekranie bogatą scenografię i wymyślne kostiumy ""z epoki"". Ciekawe, że szczególną atencją reżyser obdarza akurat maski noszone przez Edouarda w celu ukrycia doznanych na froncie obrażeń. Efektownie zdobione gadżety przykuwają uwagę, lecz jednocześnie uniemożliwiają nam dotarcie do prawdy o bohaterze. Trudno o bardziej adekwatny symbol klęski, która staje się udziałem ""Do zobaczenia w zaświatach""."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
"Szpieg, który mnie rzucił (2018)",6,"Ustalmy to już na wstępie: ""Szpieg, który mnie rzucił"" jest kinem – jakkolwiek niedzisiejszo to brzmi – typowo kobiecym. Owszem, mnóstwo tu widowiskowych scen akcji oraz humoru, które ma szansę rozbawić każdego (Oscara dla Kate McKinnon!). Na pierwszy plan zdecydowanie wybija się jednak opowieść o siostrzeństwie oraz dziewczyńskiej solidarności. I na tym polu film Susanny Fogel sprawdza się najlepiej.       Mila Kunis,  Kate McKinnon  LionsgateImagine EntertainmentStudio Babelsberg Motion PicturesBron Studios  Tajemnicę, kto tu jest szpiegiem, a kto został porzucony, zdradzają już pierwsze sceny. Oto bohater Justina Theroux biegnie przed siebie, z równą gracją przebijając się przez zastęp wrogów, jak i kolejne… ściany. W tym czasie grana przez Milę Kunis Audrey spędza samotnie – tfu! – z najlepszą przyjaciółką (McKinnon) kolejne urodziny. Wkrótce okazuje się, że niedawno w nieelegancki sposób rzucił ją chłopak. Kiedy bohaterka zdecyduje się do niego zadzwonić, by oświadczyć mu, że zaraz spali jego rzeczy, wiemy już, kto odbierze z drugiej strony. Twórcy ""Szpiega"" (Fogel jest także współscenarzystką do spółki z Davidem Isersonem) nie tracą czasu na zbędne wyjaśnienia – gdy tytułowy agent zjawi się u Audrey, akcja nabierze jeszcze większego rozmachu. Dziewczyny trafią bowiem w sam środek światowego spisku rozgrywającego się w najpiękniejszych europejskich stolicach. Gdzie się pojawią, tam pozostawią po sobie masę trupów i zgliszcza.       Mila Kunis,  Kate McKinnon  LionsgateImagine EntertainmentStudio Babelsberg Motion PicturesBron Studios         Mila Kunis,  Kate McKinnon  LionsgateImagine EntertainmentStudio Babelsberg Motion PicturesBron Studios         Mila Kunis,  Kate McKinnon  LionsgateImagine EntertainmentStudio Babelsberg Motion PicturesBron Studios  I nie ma w tym stwierdzeniu przesady. Osób ginie tu naprawdę dużo, a większość z nich w zaskakująco brutalny sposób. Misternie wyreżyserowane sceny akcji – zarówno pościgów, jak i strzelanin – nie szczędzą publice widoku łamanych kończyn oraz odstrzeliwanych fragmentów ciał. A wszystko to w bajecznych sceneriach Wiednia, Pragi, Amsterdamu i Berlina. Jeśli czujecie ten rodzaj żartu, powinniście bawić się nieźle. Szkoda więc, że nie wszystkie dowcipy trzymają równy poziom. W dodatku karuzela gagów kręci się za szybko, w związku z czym większość z nich nie ma szansy dostatecznie wybrzmieć. Nie pomaga nawet bezkonkurencyjna McKinnon, która bierze na swoje barki niemal cały komediowy ciężar filmu. Aktorka jest bezbłędna np. w scenie, w której jej postać składa hołd bohaterce Gillian Anderson.  W filmie Fogel znajdziecie jednak sporo błyskotliwych spostrzeżeń na temat istoty przyjaźni, bliskości i szczerego oddania. Poczekajcie tylko na moment, w którym bohaterki McKinnon i Kunis przerzucają się coraz bardziej kompromitującymi szczegółami z życia tej drugiej, czym poruszają do głębi swoją oprawczynię. Wzruszenie może się też udzielić widzowi, bo ten moment najlepiej pokazuje, czym ""Szpieg, który mnie rzucił"" naprawdę jest. To w gruncie rzeczy opowieść o dwóch dziewczynach, które szczerze się uwielbiają i nie zawahają się, by skoczyć za sobą w ogień. Przy okazji w nienachalny sposób podkreślają, że kobiety mogą być, kim tylko chcą. Nawet terrorystkami. I tego warto się trzymać. "
Samson (2018),4,"Jeśli superbohaterskim wzorcem z Sèvres jest Superman, to biblijnego Samsona z pewnością należy uznać za jego dostojnego przodka. Innymi słowy: linia prowadząca od Starego Testamentu do mięśniaków w pelerynach jest dużo mniej kręta niż się wydaje. Mądrzejsi od niżej podpisanego zwrócili jednak uwagę, że stworzony przez dwóch artystów żydowskiego pochodzenia i ewidentnie wzorowany na figurze Mojżesza Superman z biegiem lat odszedł od swoich starotestamentowych źródeł i zaczął przybierać pozy raczej nowotestamentowe (czytaj: Chrystusowe). Wciąż zresztą je przybiera: jak pokazuje przykład umierająco-zmartwychwstającego Henry’ego Cavilla z kilku ostatnich filmów Zacka Snydera, idea herosa-Chrystusa wciąż obowiązuje. W ""Samsonie"" Bruce'a MacDonalda można zatem zobaczyć próbę przypomnienia o starotestamentowych korzeniach idei superbohatera. W końcu to właśnie biblijny siłacz – na długo przed inną komiksową gwiazdą, Spider-Manem – uczył, że z wielką mocą wiąże się wielka odpowiedzialność.       Taylor James  Pure Flix Productions Zaiste, komiksowych konotacji ""Samsona"" nie brakuje: obsadzony w roli tytułowej Taylor James wystąpił nawet w ""Lidze Sprawiedliwości"" (jako niewymieniony w czołówce ""wojskowy posłaniec Atlantów""), ścieżka dźwiękowa podąża śladem partytury Hansa Zimmera z ""Mrocznego Rycerza"", a film wieńczy coś na kształt marvelowskiej sceny po napisach: zapowiedź kolejnej biblijno-superbohaterskiej rąbanki, czyli starcia Dawida z Goliatem. Ale równie blisko stąd do współczesnego kina ""miecza i sandałów"". Na pierwszy rzut oka film przypomina zresztą ""Herculesa"" Bretta Ratnera: James wygląda przecież jak zapasowy Dwayne Johnson, a na ekranie dominuje charakterystyczna paleta przekontrastowanych żółci i brązów (filmowy kod na ""starożytność"" co najmniej od czasów ""Gladiatora""). Fakt, obowiązkowa scena rozgromienia Filistynów za pomocą oślej szczęki może być zaledwie ""budżetową"" wersją pokazowego hollywoodzkiego set-piece'u, ale to wciąż atrakcja zgodna z duchem konwencji. Koniec końców jesteśmy jednak w zupełnie innej stylistycznej bajce, równie dalekiej od ""Herculesa"" co od ""Ligi Sprawiedliwości"": ""Samson"" to film katechetyczny, religijna czytanka. Kino biblijne nakręcone iście po bożemu.   Unowocześniona klasyka w stylu ""Exodusu"" Scotta? Ambitna próba reinterpretacji a la ""Noe"" Aronofsky'ego? Nie tędy droga. MacDonald traktuje Biblię jak – cóż – święte pismo i oferuje względnie kanoniczną, opowiedzianą prostymi środkami wersję historii swojego bohatera. Samson jest więc supersilny i ani przez moment nie kwestionuje własnej wyjątkowości: po prostu wie, że został wybrany przez Boga. Skrzętnie przestrzega więc zakazów, które gwarantują mu łaskę krzepy. Niestety, zamiast czym prędzej wyzwalać swoich ludzi spod jarzma Filistynów, woli płatać wrogom drobne psikusy oraz uganiać się za piękną Taren (Frances Sholto-Douglas). Oczywiście – do czasu. Reżyser chwyci się bowiem każdej okazji, by wydobyć dydaktyczny charakter opowieści i dać nam jasno do zrozumienia, jakie powinny być Samsonowe priorytety. W ruch idą więc odbębniający fuchę Rutger Hauer jako ojciec Samsona, Manoach (czytaj: mentor), oraz Jackson Rathbone jako złowrogo patrzący spode łba i demonicznie oblizujący palce zły książę Ralla (czytaj: czarny charakter). Efekt jest dość czarno-biały i faktycznie całkiem – w sensie pejoratywnym – ""komiksowy"". Przeprowadzana przez reżysera katecheza ma subtelność, z jaką wyciska się sztangę. Ale pewnie bywa skuteczna.        Taylor James  Pure Flix Productions  Tak czy inaczej, MacDonald przemyca jednak kilka niuansów. Choć dylemat Samsona wypada dość topornie – zupełnie jak odtwórca roli głównej – to na drugim planie majaczą frapujące pytania. Taren pokazuje kobiecy punkt widzenia, kwestionuje idę ""boskiego przeznaczenia"", argumentuje, że predestynacja to nic innego jak niewolnictwo, sama chce tworzyć swoje własne przeznaczenie. Grany przez Billy'ego Zane'a król Balek, ojciec Ralli, oferuje z kolei pragmatyczną perspektywę religijności: bogowie to dla niego środek do celu, narzędzie władzy i otuchy. Logika filmu biblijnego nakazuje oczywiście nie przyznać im racji: w takim ""Samsonie"" mogą oni być co najwyżej nośnikami przezwyciężalnych – i przezwyciężanych – wątpliwości. Miło jednak, że MacDonald oddaje im skrawek miejsca w swoim filmie, zanim przejdzie wreszcie do meritum: Dalili z judaszowymi srebrnikami i brodatego Samsona dźwigającego drewnianą bramę niczym męczeński krzyż. Bo nawet w filmie o starotestamentowym herosie nie sposób uciec od Chrystusa.  "
303. Bitwa o Anglię (2018),5,"""303. Bitwa o Anglię"" nie jest wielką superprodukcją na miarę ""Pearl Harbour"". Nie podbije światowych box office'ów, nie wykreuje mody na pamięć o polskich lotnikach walczących w bitwie o Anglię i nie pomoże w promocji polskiej historii – oczekiwanie czegoś takiego od kina jest zresztą dość naiwną i mało dojrzałą postawą. Produkcja dostępnego w kilku państwach Europy Zachodniej japońskiego serwisu VOD Rekuten Television jest za to przyzwoicie zrobionym kinem wojennym – i to raczej na mały niż na wielki ekran. W tej kategorii wagowej ""303"" sprawdza się nieźle i z pewnością może podobać się w Polsce.         Head Gear FilmsProspect 3Metrol TechnologyStray Dog Films Choć scenariusz pisali Brytyjczycy, to wykazuje się on sporą znajomością polskiej historii. Twórcom udało się nie tylko pokazać wielonarodowy charakter II RP – jeden z pilotów jest Żydem obawiającym się antysemityzmu swoich kolegów – ale także tragizm położenia walczących za Anglię lotników. To kolejne pokolenie Polaków, których życiorysy przetrąciła historia; ich filmowym losom mogłaby towarzyszyć piosenka Jacka Kaczmarskiego ""Rozbite oddziały"". Tak jak żołnierze legionów polskich we Włoszech i wszyscy ich następcy walczący o ""wolność naszą i waszą"", o których śpiewał  Kaczmarski, lotnicy ""Swą krew ocaloną oddają za darmo / Każdemu, kto zechce połączyć ich z armią"", gotowi walczyć dla Polski ""pod każdym sztandarem, byle nie białym"".  Gdy polscy lotnicy bronią brytyjskiego nieba przed Niemcami, w Polsce trwa wymierzony często w ich najbliższych niemiecki i radziecki terror – w ""303"" widzimy związaną z tym bezsilność bohaterów. Najbardziej gorzki jest epilog filmu. Po wygranej wojnie, by nie drażnić Stalina, brytyjskie dowództwo odmawia polskim lotnikom prawa do udziału w paradzie z okazji wielkiego zwycięstwa. Brytyjskie społeczeństwo nie chce u siebie swoich niedawnych bohaterów, przed chwilą fetowanych w prasie i uroczyście przyjmowanych na bankietach. Jeśli zostaną, mogą liczyć tylko na najprostsze prace za najniższe pensje, jeśli wrócą do kraju – czekają ich represje. Szczęśliwy dla całej ludzkości dzień zwycięstwa nad Hitlerem zmienia bohaterów wojennych w ludzi bezdomnych.        Head Gear FilmsProspect 3Metrol TechnologyStray Dog Films Historyczną narrację przeplatają obrazy osobistych perypetii lotników. Przyjaźnie i rywalizację między nimi, walka o uznanie ze strony angielskich kolegów, wątpliwości moralne związane z prowadzeniem wojny, romanse z Angielkami. Nic, czego wiele razy w podobnych produkcjach już byśmy nie widzieli, ale wszystko napisane i pokazane fachowo. Jeśli bym się miał do czegoś przyczepić, to do tego, że twórcy nie pokazali roli, jaką w powietrznym zwycięstwie nad Niemcami miało wykorzystanie przez Brytyjczyków sieci radarów. Bitwę o Anglię wygrało połączenie talentów lotników, nowoczesnej techniki i sprawnego aparatu państwowego, zdolnego do skoordynowanego, masowego zastosowania nowego wynalazku – szkoda, że w filmie nie widać tych dwóch ostatnich elementów.  Polskich lotników odtwarzają polscy i brytyjscy aktorzy. Grają średnio, bez szczególnych dołów i blasków. Najlepiej z nich bez wątpienia wypada znany z roli sadystycznego Ramseya Boltona z ""Gry o tron"" Walijczyk Iwan Rheon. Wyjątkowo nie obsadzony w roli psychopaty tworzy naprawdę dobrą kreację – choć fragmenty, gdzie jego rola jest dubbingowana po polsku, brzmią sztucznie i słabo.        Head Gear FilmsProspect 3Metrol TechnologyStray Dog Films Rheon gra bez wątpienia najciekawszą postać wśród pilotów Dywizjonu 303 – Jana Zumbacha. Po wojnie Zumbach wiódł żywot, jakby wyjęty z powieści Fredericka Forsytha, z ""Psami wojny"" na czele. Po latach spędzonych na przemycie Zumbach trafił do Afryki jako najemnik. Organizował i dowodził siłami politycznymi Katangi i Biafry – krótkotrwałych separatystycznych państw, jakie oddzieliły się od Konga i Nigerii. Dawny bohater walki z faszyzmem stanął więc ostatecznie po stronie kleptokratycznych reżimów, wspieranych przez europejski kapitał zbudowany na afrykańskich surowcach. Chętnie zobaczyłbym tę historię na ekranie.  Wracając do ""303"": jeśli realistycznie ustawimy sobie poprzeczkę i wymagania wobec tego filmu, będziemy mieli powody do zadowolenia. To miał być solidny średniak i taki właśnie jest – w dodatku uczciwie pokazujący naszą historię. "
Fatum Elizabeth (2018),5,"Już po pierwszych minutach ""Fatum Elizabeth"" widz bez problemu zorientuje się, że ma do czynienia z kolejną wariacją na temat mitu Sinobrodego. Starszy mężczyzna przywozi swoją młodą żonę do położonej na odludziu hipermodernistycznej rezydencji ze szkła i stali, wypełnionej materialnymi świadectwami jego bogactwa, statusu i świetnego gustu. Oprowadza kobietę po każdym z licznych pokoi wielkiego domu, poza jednym, do którego wybranka nie ma wstępu. Jak doskonale wiemy, przy pierwszej nadażającej się okazji kobieta złamie zakaz i ściągnie na siebie gniew małżonka.       Ciarán Hinds,  Abbey Lee  Automatik EntertainmentVoltage PicturesMotion Picture Capital  Na szczęście twórcy filmu mają w zanadrzu kilka niespodzianek. Bardzo szybko okazuje się, że w historii jest coś jeszcze i nie czeka nas wyłącznie kolejna inscenizacja znanego motywu. Baśniowa historia Sinobrodego łączy się płynnie z konwencją science-fiction. Nagle trafiamy w krąg pytań znanych m.in. z ""Łowcy androidów"", ""Niepamięci"" czy ""Ex Machiny"". Co znaczy człowieczeństwo? Czym jest tożsamość? Czy możemy wierzyć własnej pamięci i wspomnieniom? Jak pogodzić kluczową dla naszych najbardziej centralnych pojęć moralnych wizję autonomicznej jednostki z wiedzą o tym, jak determinują nas geny i środowisko – systemy społecznego, ekonomicznego i kulturowego warunkowania?  Modelem, któremu ""Fatum Elizabeth"" poświęca się najwięcej uwagi, jest patriarchat. Mit Sinobrodego zostaje w filmie przerobiony nie tylko w posthumanistycznym, ale i feministycznym duchu. Podobnie jak wcześniej Angela Carter w literaturze i Catherine Breillat w kinie, reżyser i scenarzysta ""Fatum Elizabeth"", Sebastian Gutierrez, na nowo odczytuje baśniowy motyw tak, by w znanej historii wykroić przestrzeń dla działania silnej, walczącej o swoją wolność, podmiotowość i sprawczość kobiety. W filmie Gutierreza ta walka toczy się według schematów popkulturowych, feministycznych narracji, doskonale oswojonych przez współczesne kino gatunków.       Abbey Lee  Automatik EntertainmentVoltage PicturesMotion Picture Capital Problem jednak w tym, że te wszystkie bardzo ciekawe pytania w ""Fatum Elizabeth"" wyartykułowane zostają w bardzo płytki, naskórkowy sposób – to nie jest ambitne, filozoficzne science fiction na poziomie ""Black Mirror"" czy choćby dobrych momentów kina Alexa Garlanda. Miejscami zawodzi także reżyseria. Z takim tematem, scenografią, zwrotami akcji w scenariuszu można było bardziej poszaleć z nastrojem, plastyką obrazu, budowaniem napięcia. Mimo kilku niezłych sekwencji i przyzwoitego poziomu warsztatu brakuje autorskiej wizji, narzucającej się widzowi artystycznej indywidualności. Ostatnią część filmu warto by też pewnie przed wejściem na plan staranniej napisać, dociskając pewne wątki i przemiany postaci.  Nie zawsze sprawdza się też casting. O ile Abbey Lee w tytułowej roli jest zaskakująco przekonująca, to już partnerujący jej aktorzy średnio. Weterani Carla Gugino i Ciarán Hinds – jako Henry, złowieszczy mąż Elizebeth – grają na pół gwizdka, poniżej swoich możliwości. Zupełną pomyłką okazało się obsadzenie Matthew Bearda w roli syna Henry’ego, postaci kluczowej dla ostatniego aktu filmu.  W efekcie otrzymujemy film, który nie sprawia bólu, ale też nie zachwyca. Jest ciekawszy jako symptom kulturowych przemian, nadziei i lęków współczesnych czasów niż jako dzieło sztuki filmowej. W tym zakresie mieści się w najlepszym wypadku w solidnych stanach średnich. "
Slender Man (2018),3,"Był piękny jesienny wieczór. Dzieciaki wściekały się na skraju ciemnego lasu, przyroda gniła i próchniała, mały Krzyś dźgał patykiem skrzydełko motyla. W rogu fotografii przycupnął jakiś śliski typek – chudy, wysoki, w biznesowej marynarce. Dziwny, straszny taki, zamiast twarzy – blada plama. Trochę jak Lurch Adams po skoku na główkę, trochą jak sterany życiem konduktor PKP, a trochę jak krzyżówka topoli z pyskiem Obcego. Dzieci wciąga toto jak Polak grillowaną kaszankę. Lepiej się nim nie interesujcie, bo wtedy on na pewno zainteresuje się wami.        Joey King,  Julia Goldani Telles  CTMG, Inc.  Popularna creepypasta o ""Smukłym facecie"" (Slender man) – owoc internetowego konkursu na straszną historię – miała ambicje stać się dla epoki YouTube'a tym, czym dla VHS-ów była japońska seria ""Ring"". Historie o bezlicym humanoidzie pleniły się w sieci w formie legend, łańcuszków i teorii spiskowych – ktoś widział Slendera w Illinois, ktoś inny w okolicach Toronto. Czasami po obejrzeniu viralowego klipu nawiedzał młodych internautów i żądał krwawego trybutu, innym razem szalał w miejskich parkach, a z pleców wyrastały mu dzieciakolepne macki. Radosna twórczość fanowska przyniosła niezliczone mutacje komiksowo-literackie, serię filmów na YouTubie, grę wideo, a nawet jedno prawdziwe, inspirowane legendą morderstwo. Szaleństwo zaczęło się w 2009 roku od postów Victora Surge'a na forum SomethingAwful i dwóch sfabrykowanych retro-fotografii, a obecnie wchodzi w fazę profesjonalnej multipleksyzacji. I chociaż próbowali nas przekonywać, że poprzeczka zostanie zawieszona wysoko, filmową wersję netowej pasty od analogowych łańcuszków z ""Ringu"" wciąż odróżnia pewien istotny szczegół – japońska seria i jej amerykańskie bękarty to jednak horrory albo dobre, albo przynajmniej przyzwoite. ""Slender man"" to natomiast pół-, a może nawet ćwierćprodukt straszakopodobny.  Po Davidzie Birke'u – scenarzyście ""Elle"" Paula Verhoevena – spodziewałem się jednak czegoś więcej niż taśmowej produkcji jump scare'ów, bohaterek cieniutkich jak papier śniadaniowy i ogólnej infantylizacji materiału źródłowego. Jeśli bowiem cały fun slenderowej pasty brał się z nieustannego nadpisywania wyjściowych tropów i zabawy w małego detektywa, to film z premedytacją depcze te zasady. U White'a i Birke'a nie ma nawet cienia szerszego kontekstu, a główną regułą objaśniającą fikcyjny świat jest: ""nigdy, ale to przenigdy nie zapalaj świateł w pokoju"". Dostajemy więc amerykańskie miasteczko tak typowe, że w filmie nie pada jego nazwa, oraz paczkę nastolatek – Wren, Hallie, Chloe i Katie – które spaja chyba tylko węzeł decyzji producenckiej. Dziewczyny są tak nijakie, że dla spacyfikowania nudy oglądają krążące w sieci wideo o legendarnym Slender Manie, zjawie prześladującej samotne i niedostosowane dzieciaki. Na początku jest oczywiście dużo śmiechu, ale za chwilę pojawiają się wizje, koszmary senne, fascynacja okultyzmem. Żeby umilić nam oglądanie, pierwsza znika najciekawsza członkini paczki – Katie, której ojciec alkoholik snuje się po domu i straszy wspomnieniem dawnej trzeźwości. Pozostałe dziewczyny wpadają na genialny w swej prostocie pomysł – żeby odzyskać przyjaciółkę, postanawiają oddać potworowi coś, co jest dla nich najważniejsze na świecie. I już polowanie na nastolatki możemy uznać za otwarte.        Joey King  CTMG, Inc.  Powiedzieć, że ""Slender Man"" gwałci zawartą w creepypaście tajemnicę, to nie powiedzieć nic. Tytułową zjawę oglądamy co kilka minut i z każdej możliwej perspektywy: jako drzewko w lesie, mroczną furtę, szalonego bibliotekarza, stalkera ze Skype'a, ogromnego pająka. Obłęd bohaterek to z kolei kalejdoskop najbardziej oklepanych jump scare'owych klisz z kilku ostatnich lat – są i gwałtownie pęczniejące brzuchy ciążowe, i demoniczne twarze w lustrze, nie mówiąc już o czarnych cieczach, chudych i bladych paluchach albo włażących do gęby konarach. Czające się na krańcach ulic mroczne, slenderowe sylwetki nieudolnie przeszczepiono z reformatorskiego ""Coś za mną chodzi"", ale z ostatniej nowej fali amerykańskich niezależnych horrorów ostały się tutaj wyłącznie ślady estetyczne. Nie ma atmosfery, nie ma bohaterów, nie ma pomysłu.   Zmaterializowany Slender jest jak gumowy bazyliszek z ekranizacji ""Wiedźmina"" – zjawia się po nic, działa po nic, straszy co najwyżej tandetnym efektem specjalnym. W pewnym momencie film zaczyna zbaczać w kierunku moralnej przestrogi przed tzw. ""syndromem Wertera"" i nastoletnią podatnością na netowe manipulacje. Tylko po co, skoro wcześniej nie miał nam absolutnie nic ciekawego do powiedzenia na temat fenomenu copypasty, łańcuszków, virali, zaś samego Slendera urealnił i ""zdżampskerował"" na tysiąc możliwych sposobów? Serio, lepiej wykorzystać te półtorej godziny na samodzielne buszowanie po forach i lekturę fanfików. Filmowy Smuklak to niestety Cienki typek z fantazji hollywoodzkich sknerusów. Żaden potwór, raczej znudzony akwizytor. Zapuka do drzwi, sprzeda bilet, zrobi szybkie ""buu!"" i już pędzi dalej. Chude łapy precz z takimi standardami! "
Człowiek delfin (2017),8,"Wstrzymajcie oddech! Kiedy w pierwszej scenie filmu Lefterisa Charitosa obserwujemy przytroczonego do liny człowieka, który swobodnie opada na dno morskiej toni, już w tym pojedyńczym ujęciu zawarta jest metafora potęgi ludzkiego ducha: opowieść o pokonywaniu ograniczeń ciała i umysłu, świadectwo kontaktu z absolutem oraz relacja z ucieczki od cywliziacji. I choć reżyser obudowuje historię słynnego francuskiego nurka Jacques'a Mayola rozmaitymi biograficzno-społecznymi kontekstami, w centrum jego zainteresowań pozostają wielkie abstrakcje. To rzecz o najwznioślejszej ludzkiej potrzebie, czyli pragnieniu transgresji.       Jacques Mayol  Films du Balibari, LesStoryline EntertainmentAnemon Productions Mayol, wagabunda i poszukiwacz przygód, legenda freedivingu oraz bohater arcydzieła Luca Bessona ""Wielki błękit"", reżyser podwodnych erotyków oraz szofer Zsy Zsy Gabor, był facetem, o którym dałoby się nakręcić film przygodowy, melodramat, a nawet thriller osadzony w uniwersum Marvela. Charitos, dla którego kino faktu powinno być jednocześnie efektowne i empatyczne, musiał dostrzec mitotwórczy charakter jego historii, gdyż portretuje go jak bohatera wszystkich tych konwencji po trochu. To nadczłowiek ustawicznie balansujący nad przepaścią, zadufany w sobie samotnik, który poświęcił bliskich na ołtarzu pasji, oraz pięknoduch o sercu wielkości Atlantyku. Słowem, ktoś, kto jest nieśmiertelny na tyle długo, by odejść z tego świata na własnych warunkach.  Reżyserskie umiejętności oraz etyczny kręgosłup Charitosa widać tu niemal w każdej scenie. Można je dostrzec w ostrożności, z jaką kreśli motywacje Mayola, w bezstronnej postawie, którą zajmuje, gdy przychodzi do kontrowersyjnych wątków z jego biografii oraz w ilości furtek interpretacyjnych, które otwiera. Uzależnienie od ryzyka? Być może. Nieposkromiona ambicja? Kto wie. Panteistyczna z ducha potrzeba całkowitego stopienia się z Matką Naturą? Prawdopodobne. Mayol był człowiekiem rozdartym, skonfliktowanym wewnętrznie, lecz zamiast odpowiedzi, twórców interesują raczej pytania; skupiają się na ewolucji bohatera, nie interesuje ich punkt dojścia. Z ust ludzi zainspirowanych przez nurka dowiadujemy się najważniejszego: był taki moment, w którym potrzeba ustanowienia kolejnego rekordu zamieniła się w pragnienie kontaktu z czymś nienazwanym i bezkresnym; kiedy Mayol – wcielając w życie buddyjską teorię bezdechu – doznawał w trakcie zanurzenia  religijnej epifanii.        Films du Balibari, LesStoryline EntertainmentAnemon Productions Ile w tym prawdy, nie wiadomo. Charitos nie próbuje jednak szkicować tego wyidealizowanego obrazu w opozycji do wspomnień z burzliwego życia, w trakcie którego Mayol porzucił swoją rodzinę, opłakiwał zasztyletowaną podczas napadu narzeczoną i wyklinał twórców ""Wielkiego błękitu"". W jego obiektywie to boski szaleniec, typ niemal herzogowski, krewny alpinistów, którzy wchodzą na ośmiotysięczniki, oraz facetów, którzy na własne życzenie wpadają w objęcia niedźwiedzi grizzly. Nie chodzi tu o sławę, pieniądze czy dreszczyk emocji, lecz o to, że ośmiotysięczniki, podwodne królestwa i niedźwiedzie grizzly po prostu istnieją. I ktoś – najlepiej zamiast nas – musi rzucić im wyzwanie.  Nakręcone jest to wszystko bez zarzutu. Archiwalne zdjęcia niezauważalnie przechodzą w profesjonalne inscenizacje, poetyckie pasaże sąsiadują z gadajacymi głowami, z kolei rewelacyjne podwodne zdjęcia stapiają się z miękkim głosem narratora Jeana-Marca Barra, odtwórcy roli Mayola w ""Wielkim błękicie"". Majestatyczna natura jawi się tutaj zarówno jako życiodajna siła, jak i beznamiętny żywioł. Z kolei stający jej naprzeciw człowiek, nawet jeśli w wolnych chwilach kręci miękkie pornosy i wozi hollywoodzkie gwiazdy, zawsze będzie jej największym osiągnięciem."
Patryk (2018),4,"Naukowcy jeszcze tego nie udowodnili, ale w przyrodzie mnóstwo jest dowodów na to, że gdy tylko przed oczami stają nam słodkie zwierzątka, nasze mózgi zamieniają się w różową galaretkę  i wszystko dookoła przestaje mieć znaczenie. Tę zbiorową przypadłość łatwo wykorzystać w kinie – jeden urokliwy piesek potrafi przysłonić największe filmowe wykroczenia. Mając w rękawie tak cenną kartę w postaci urodziwego pyszczka tytułowego pieska, twórcy ""Patryka"" zdecydowali się jednak postawić na miny i grymasy… ludzkiej bohaterki. Nie muszę chyba tłumaczyć, że to nie to samo.        Metrol TechnologyWagging Tale ProductionsHead Gear FilmsFred Films  Główną bohaterką filmu jest blondwłosa Sara, która właśnie została porzucona przez chłopaka, a zaraz potem umiera jej babcia. Podczas odczytu ostatniej woli nieboszczki okazuje się, że ta miała niemałe poczucie humoru – swojego ukochanego mopsika Patryka zostawiła właśnie Sarze – postrzeganej przez całą rodzinę za najmniej odpowiedzialną i najbardziej nieuporządkowaną. Na domiar złego dziewczyna już wkrótce zaczyna pracę na pełen etat jako nauczycielka, właściciel jej mieszkania nie toleruje zwierząt, a sam Patryk bardzo źle znosi samotność. Sara staje na głowie, by jej życie się nie rozpadło.  Wielka szkoda, że twórcy wykorzystują tytułowe zwierzątko do zaledwie kilku gagów. Zwłaszcza że poza nimi nie mają widzom za wiele do zaoferowania. Po scenach, w których mopsik poluje na kota bądź rozszarpuje z rozpaczy pół mieszkania – co służy jedynie do nakreślenia godnej pożałowania sytuacji głównej bohaterki – uwaga twórców zostaje przekierowana na miłosne rozterki Sary. Tym samym z kina familijnego ""Patryk"" zamienia się w komedię romantyczną. Fakt, że film nieoczekiwanie przestaje być propozycją ""dla całej rodziny”, nie jest jednak najistotniejszy. Gorzej, że ""Patryk"" wcale się nie sprawdza jako historia w stylu ""Bridget Jones"".       Beattie Edmondson  Metrol TechnologyWagging Tale ProductionsHead Gear FilmsFred Films  Sara pod wieloma względami przypomina kultową bohaterkę Renée Zellweger. Problem w tym, że grająca właścicielkę mopsa Beattie Edmondson robi wszystko, by uczynić swoją postać jeszcze bardziej nieporadną i nieatrakcyjną, niż starała się to zrobić Zellweger. W efekcie Edmondson, będąc piękną dziewczyną, przybiera pokraczne pozy i robi odstręczające miny. Wszystko, by nas rozśmieszyć i przekonać, że jest zwyczajną dziewczyną. Niestety, i tak jej się to nie udaje. Zamiast tego budzi jedynie irytację i zakłopotanie.  Niewykluczone, że wyrozumiali widzowie dostrzegą w tych aktorskich wygibasach i wygłupach coś zabawnego. Przypuszczalnie publikę rozśmieszy nawet kilka trafionych żartów (na plus da się na przykład policzyć rolę ucharakteryzowanej nie do poznania Jennifer Saunders – prywatnie matki Edmondson). Kto wie, być może film Mandie Fletcher robiłby lepsze wrażenie bez nieznośnego polskiego dubbingu? Niestety, dystrybutor nie dał widzom szansy, by się o tym przekonać. Pozostaje mi więc ocenić to, co widziałam – a tego nawet słodki mopsik nie ratuje. "
Rodziny się nie wybiera (2018),7,"Będąc synem muzułmanina i katoliczki wychowanym w regionie, który części Francuzów jawi się się jako ostatni krąg piekła, Dany Boon nie raz musiał spotkać się uprzedzeniami i krzywdzącymi stereotypami. Trudno się więc dziwić, że w jego komediach bohaterowie  regularnie dostają szansę, by zrewidować mylne poglądy na temat innych ludzi. W ""Jeszcze dalej niż północ"" kierownik poczty odkrywał, iż wbrew obiegowej opinii mieszkańcy Pikardii to uroczy ludzie. W ""Nic do oclenia"" para celników z graniczących ze sobą krajów uczyła się współpracy pomimo różnic kulturowych. Z kolei ""Agentka specjalnej troski"" udowadniała zadufanym facetom, iż kobieta może zrobić karierę w elitarnej jednostce policji. Najnowszy film Boona ""Rodziny się nie wybiera"" kontynuuje sprawdzoną strategię artystyczną - humor raz jeszcze okazuje się skutecznym narzędziem do zasypywania podziałów. Tym razem między miastem a prowincją.       Line Renaud,  Pierre Richard,  Valérie Bonneton,  Guy Lecluyse,  Dany Boon  Le Tax Shelter du Gouvernement Fédéral de BelgiqueLes Productions du ChtimiTF1Taxshelter. beTF1 Films ProductionCiné+Pathé  Grany przez reżysera Valerian jest pieszczochem paryskiej socjety. Projektuje designerskie meble dla bogatych i wpływowych, udziela wywiadów poczytnym magazynom, a jego wernisaże obecnością zaszczyca sama minister kultury. W życiu zawodowym jak i prywatnym u boku bohatera stoi utalentowana, piękna Constance. Sielankę przerywa niespodziewane pojawienie się krewniaków Valeriana, o których nikt nie miał dotąd pojęcia. Hałaśliwa i nieokrzesana familia z prowincji, posługująca się w dodatku trudnym do zrozumienia dialektem (tzw. Ch'ti), nie pasuje do wymuskanego wizerunku mężczyzny rodem z okładki ""Esquire'a"". Kiedy więc pewien podstępny paparazzi zamierza ujawnić sekret projektanta, ten w desperacji rusza za nim w pogoń. W efekcie doznaje jednak poważnego urazy głowy. Gdy budzi się w szpitalu, jest przekonany, że ma 17 lat i wciąż mieszka z rodzicami i bratem w wiosce na północy Francji.       Laurence Arné,  Dany Boon  Le Tax Shelter du Gouvernement Fédéral de BelgiqueLes Productions du ChtimiTF1Taxshelter. beTF1 Films ProductionCiné+Pathé  Tak zaczyna się zabawna i wzruszająca zarazem opowieść o akceptowaniu własnych korzeni i ponownym ustalaniu listy życiowych priorytetów. W otwarciu filmu Valerian definiuje swoją twórczość jako pustką wypełnioną znaczeniami. Prawda jest tymczasem taka, że tworzone przez bohatera meble są niefunkcjonalne i stanowią zagrożenie dla kręgosłupów. Sam projektant jawi się z kolei jako oderwany od rzeczywistości niesympatyczny snob. Czytelnym symbolem przemiany, jaka zachodzi w mężczyźnie po wypadku, jest jego podejście do wyposażenia wnętrz. Wydumane, abstrakcyjne pomysły idą na śmietnik. Kluczową rolę zaczynają odgrywać komfort, wygoda, przytulność. Słowem, wszystko to, czego szukają zazwyczaj osoby urządzające dom dla całej rodziny. Reżyser nie ukrywa, że familia Valeriana idealna nie jest - gnuśny brat nie wylewa za kołnierz, matce brakuje taktu i ogłady, ojciec zdradza objawy starczego zdziwaczenia. Miłość oraz oddanie, które mężczyzna otrzymał od najbliższych, są jednak więcej warte niż platynowa karta kredytowa albo apartament w centrum miasta.       Line Renaud,  Dany Boon  Le Tax Shelter du Gouvernement Fédéral de BelgiqueLes Productions du ChtimiTF1Taxshelter. beTF1 Films ProductionCiné+Pathé  Boon nie jest twórcą subtelnym. Postaci (z wyjątkiem Constance, która tylko na pierwszy rzut oka wydaje się zimną karierowiczką) rysuje grubą krechą, inteligentne żarty przeplata niewybrednymi żarciochami, zaś jego satyra na nabzdyczoną paryską bohemę trąci naftaliną (ile to już razy oglądaliśmy na ekranie sączących winko pretensjonalnych artystów?). Klisze i fabularne niezręczności nie odbierają jednak filmowi uroku. Reżyser umiejętnie wygrywa humor sytuacyjny, a farsę doprawia szczyptą autentycznej czułości. Przed kamerą dzielnie wspierają go aktorzy, zwłaszcza brylujący na drugim planie Guy Lecluyse oraz Line Renaud.  Koniec końców komedia Boona przypomina, że rodzina nie musi dobrze wychodzić na zdjęciach, by być naszą najtrwalszą opoką. "
Młodzi Tytani: Akcja! Film (2018),8,"Sprawa jest prosta: jeśli twoja ksywa ma znaczyć w świecie superbohaterów cokolwiek, musisz mieć swój film. Dla znanych do tej pory z małego ekranu Młodych Tytanów upragniona kinówka jest więc nie tylko wyznacznikiem prestiżu, ale też potwierdzeniem przejścia do superbohaterskiej pierwszej ligi. Problem w tym, że mało kto traktuje ich poważnie. Jak zauważają ich starsi i bardziej doświadczeni koledzy, nastoletni protagoniści nie mają na koncie zbyt wielu czynów heroicznych (a jak wiadomo, to właśnie one interesują hollywoodzkich producentów najbardziej). Robin i jego drużyna nie tracą jednak ducha. Skoro nawet Aquaman doczekał się ekranizacji swoich przygód, oni też dopną swego. Wystarczy przecież powstrzymać przebiegłego arcywroga przed objęciem władzy nad światem. Proste? No to wio!        Warner Bros. Entertainment Inc. Po entuzjastycznie przyjętym ""Lego Batman"" Warner Bros. idzie za ciosem i wprowadza do kin kolejną pełnometrażową animację, w której bierze na warsztat mit superbohatera. Tym razem zabawa gatunkową konwencją nie skupia się jednak na portrecie protagonisty, lecz obejmuje cały świat przedstawiony, zmierzając w stronę satyry na przemysł rozrywkowy. Proces masowej produkcji filmów obliczonych na przyciągnięcie przed ekrany masowej publiczności (i wyciągnięcie od niej jak największej kasy) zostaje bezpardonowo obśmiany. Znani z uniwersum DC herosi są w nim przede wszystkim gwiazdami. Starają się wprawdzie dzielić swój czas między grę w filmach i bywanie na czerwonym dywanie a stanie na straży prawa i sprawiedliwości, ale obowiązki względem wytwórni znacząco ograniczają ich aktywność. Poza tym na uroczystej premierze nie przystoi mieć włączonego telefonu, czarne charaktery zyskują więc doskonałą okazję (a właściwie cały szereg okazji), by wdrażać w życie niecne plany przejęcia władzy nad światem.  I tu wkraczają Młodzi Tytani. Jako mało znani bohaterowie nie mogą liczyć nawet na zaproszenie na premierę nowego filmu Batmana, a co dopiero na własną produkcję. Na szczęście nic tak nie motywuje do działania jak parcie na szkło. Po typowych dla siebie próbach osiągnięcia celu drogą na skróty Tytani nie mają innego wyjścia i stają oko w oko z arcywrogiem: przebiegłym Slade'em (alias Deathstroke), który najbieglej posługuje się psychomanipulacją, ale na wszelki wypadek nosi też broń palną i dwa miecze. Stylówa kultowego bohatera, budząca powszechne skojarzenia z Deadpoolem, to tylko jedna z wielu wycieczek w kierunku Marvela. Nie myślcie jednak, że Warner Bros. śmieje się z konkurencji, stawiając swoje dokonania na piedestale! Chętnie nawiązuje też do swoich filmów, także tych niezbyt przychylnie przyjętych przez widzów i krytykę. Pamiętacie jak Batman i Superman rozwiązali swój konflikt w ""Świcie sprawiedliwości""? No to koniecznie zajrzyjcie z Robinem na plan ""Świtu sprawiedliwości po zmroku"".         Warner Bros. Entertainment Inc.          Warner Bros. Entertainment Inc. Choć Młodzi Tytani działają jako kolektyw, na głównego bohatera wyrasta Robin. Nieformalny założyciel i przywódca grupy, który marzy o karierze na miarę Człowieka-Nietoperza, przechodzi podobną drogę co jego podziwiany z oddali mistrz we wspomnianym już ""Lego Batman"". Kierująca nim żądza sławy postawi go w końcu przed dramatycznym wyborem: kariera w Hollywood czy kumple z drużyny? Jak zapewne się domyślacie, jego decyzja zaważy na losach całego zespołu… ""Młodzi Tytani: Akcja! Film"" jest więc w gruncie rzeczy piękną i pouczającą historią o poszukiwaniu własnego miejsca oraz sile przyjaźni. A że wypełnioną żartami balansującymi czasem na granicy dobrego smaku? Cóż, nie każdy superbohater musi być heavymetalowcem z ciągotami do hardkorowego rapu."
Mission: Impossible - Fallout (2018),8,"""Mission: Impossible – Fallout"" to ni mniej, ni więcej jak wypisana za 178 milionów dolarów karta pacjenta. Katalog wszystkich przypadłości Toma Cruise'a, począwszy od nieuleczalnego narcyzmu, dzięki któremu każdy film z cyklu to show jednego aktora, skończywszy na uzależnieniu od ryzyka, które zamienia okres zdjęciowy w maraton tańca ze śmiercią. Na dyżur wraca również twórca poprzedniej części, Christopher McQuarrie. To nie tylko jeden z najlepiej inscenizujących reżyserów w Hollywood, ale i facet, który doskonale rozumie, że Cruise – podobnie jak jego ekranowe alter ego Ethan Hunt – jest tym skuteczniejszy, im bardziej wyrozumiałego ma szefa.        Ving Rhames,  Tom Cruise,  Rebecca Ferguson,  Simon Pegg  Paramount Pictures Wątek odpowiedzialności za dobre samopoczucie widza – istotny w strategii aktora i kluczowy w kinie akcji – jest również odzwierciedlony w samej fabule filmu. Tym razem zakonspirowany Ethan depcze po piętach terrorystom, którzy wybierając nazwę swojej grupy, ewidentnie nie zrozumieli chrześcijańskich konotacji słowa ""apostołowie"". Próbując odzyskać skradziony przez nich pluton, kończy w patowej sytuacji – wizja nuklearnej zagłady jest oczywiście przerażająca, ale nie tak bardzo jak wyrzuty sumienia po śmierci zdemaskowanego kolegi. I tak, bohater stawia wszystko na jedną kartę, wyciąga kumpla z opałów, zaś świat staje w obliczu atomowego zagrożenia. Spokojna głowa. Kiedy Tom Cruise odsłania dwie półki śnieżnobiałych zębów, a Ethan Hunt zapewnia, że nas nie zawiedzie, wiemy, że obaj nie blefują.   Determinacja, z jaką aktor spełnia swoją obietnicę, to już inna bajka. Podręcznik dla kaskaderów, manifest kina totalnego oraz materiał poglądowy dla psychiatry. Rollercoaster rusza powoli, cały prolog to wielki ukłon w stronę filmu Briana De Palmy, sekwencja zogniskowana wokół ikonografii kina szpiegowskiego, z obowiązkowym człowiekiem w prochowcu i kiepsko oświetlonym tunelem, w którym prowadzi się lewe interesy. Kiedy jednak Cruise wypchnie już kamerzystę z samolotu, a następnie podąży jego śladem, karuzela atrakcji rozkręci się na dobre. Jest tu  pojedynek w nocnym klubie – na gołe pięści i elementy armatury łazienkowej, zrealizowany z takim wyczuciem przestrzeni i taką finezją, że ręce same składają w gardę. Jest sekwencja pościgu w Paryżu – stworzona przy tak niewielkim udziale komputera, że każda ingerencja grafików od razu wbija się klinem w chropowatą fakturę obrazu. Wreszcie, jest starcie śmigłowców, po którym rozważycie kurs pilotażu i wakacje w Kaszmirze. I nawet jeśli podobne wyczyny odwracają uwagę od Cruise'a jako świetnego aktora dramatycznego, to na pewno wpisują go w szlachetną tradycję facetów, którzy chodzili ze śmiercią na piwo, ale nigdy nie płacili rachunku – od Bustera Keatona po Jackiego Chana.        Tom Cruise  Paramount Pictures Chociaż jedna scena akcji goni drugą, a każda kolejna zmusza do cichej refleksji nad ograniczeniami ludzkiego ciała i labiryntami umysłu, ""Fallout"" pełen jest momentów rodem z filmów porno, w których eksplozję namiętności musi poprzedzić kłopotliwy small-talk. Nie chodzi tu jednak ani o to, jak napisane są dialogi (bo są napisane nieźle), ani o to, w jaki sposób McQuarrie opowiada (gdyż opowiada sprawnie). Raczej o fakt, że po sześciu filmach z serii całe to uniwersum pełne szpiegów, płatnych zabójców, skorumpowanych polityków i facetów w gumowych maskach, wciąż wydaje się niedogotowane i kiepsko przyprawione. Ethan Hunt nigdy nie był drugim Bondem, z twarzy podobny był tylko do Toma Cruise'a i w ogóle ciężko było go nazwać skomplikowaną postacią. I choć J.J. Abrams kombinował z trzecim wymiarem, motywacjami oraz wątkiem miłosnym, koniec końców najważniejsze były liczby: wysokość budynku, na który wspiął się Hunt, przebiegnięty dystans, ilość facetów, którzy symultanicznie naskoczyli na niego z kijami do golfa oraz pojemność płuc. McQuarrie próbuje dopisać mu nieco cięższe konflikty, rozniecić w jego głowie jakąś psychomachię, lecz przy tak autotematycznym tekście to raczej syzyfowa praca. Światłem odbitym od najjaśniejszej gwiazdy błyszczą tutaj inni: świetny jest Henry Cavill jako człowiek-taran w popielatym garniturze, z urzędniczym wąsem i łapami jak bochny chleba na dożynkach. Kapitalne wrażenie ponownie robi Rebecca Ferguson – jej Ilsa Faust, tajemnicza do tego stopnia i zakonspirowana tak głęboko, że nie widać jej w żadnym pomieszczeniu do samego końca sceny, to bez dwóch zdań najlepiej napisana kobieca postać tego cyklu.        Tom Cruise  Paramount Pictures  W jednej z najbardziej kameralnych i dyskretnie poetyckich sekwencji Tom Cruise gna nabrzeżem Tamizy niczym gepard na amfetaminie. I robi to z takim przekonaniem, jakby świat właśnie się kończył, a kolejne części filmu miałyby nigdy nie powstać. Wyjątkowość serii ""Mission: Impossible"", która po sporych kłopotach (jak mówi stare przysłowie: ""you never go full Woo"") odnalazła swoją tożsamość,  polega właśnie na tym przekonaniu. Nie na kalkulacjach, dziesięcioletnich planach wydawniczych i odcinaniu kuponów, tylko na przesuwaniu granicy, prężeniu mięśni i zaliczaniu kolejnych misji niemożliwych. Zarówno Cruise, jak i McQuarrie doskonale to rozumieją. Nie stając nawet w szranki z reformatorami gatunku formatu George'a Millera (""Mad Max: Na drodze gniewu"") czy Paula Greengrassa (""Ultimatum Bourne'a""), osiągają podobny efekt. Bo bez względu na to, kto będzie fikał koziołki przed kamerą, dawał się podpalić albo wyrzucić z jadącego pociągu, najwyższą cnotą kina akcji zawsze będzie uczciwość.  "
"Krzysiu, gdzie jesteś? (2018)",7,"Mam graniczące z pewnością podejrzenie, że polski tytuł omawianego filmu sprawił nie lada trudności działowi marketingu i promocji dystrybucyjnego giganta, bo nie dość, że nie da się upchnąć nigdzie tego upragnionego Kubusia, to jeszcze panicz Robin u nas zwykle nazwiska nie posiadał i legitymował się wyłącznie swojskim Krzysiem. Lecz jest on skądinąd, i jak nic zupełnie przypadkowo, trafny, bo choć to nie chłopaka tutaj szukają, ale on szuka ich – dawnych kumpli ze Stumilowego Lasu – można by rzec, że to dzieciństwo się tak o niego upomina. Czemu nie na odwrót? Ano Krzyś, a raczej już Krzysztof, porzucił je, wydawałoby się, całkiem świadomie, prąc ku rzeczom dotychczas dlań niedostępnym jak ćma do ognia. Pakuje chłopięcy szmelc pod łóżko i oddaje się urokom dorosłości. Te wymagają, a jakże, rezygnacji z dziecięcej beztroski wynikającej, może nieco paradoksalnie, z pewnego ubezwłasnowolnienia, i założeniem kajdan innego rodzaju.       Ewan McGregor  Disney Enterprises, Inc.  Trudno tak po prawdzie wyobrazić sobie, że komukolwiek i kiedykolwiek zależało na tym, aby poznać losy dorosłego już Krzysia, który zmaga się, dajmy na to, z kredytem hipotecznym i problemami małżeńskimi. Można było jednak oczekiwać, że Disney, na fali przerabiania swojego rozległego animowanego uniwersum na kino aktorskie, nareszcie sięgnie i po Kubusia Puchatka. Lecz, co jest całkiem zaskakujące, to te pierwsze akty, opisujące z należytą nostalgią stopniowe zwracanie się Krzysztofa ku problemom (i, co nie mniej istotne, radościom) codzienności, są tutaj najlepsze. Bo nie jest to transakcja nieuczciwa. Marc Forster – zresztą miłośnik kultury brytyjskiej, autor ""Marzyciela"" i filmu o Jamesie Bondzie, którego tytułu nie wymawia się głośno – panu Robinowi nie tylko zabiera, ale i daje, gdyż dopiero dorosły Krzyś potrafi odkryć miłość, rodzicielstwo i poczucie odpowiedzialności za ludzi, którzy mu podlegają. Tyle że jego dawni przyjaciele z zupełnie rzeczywistej krainy po drugiej stronie lustra, a raczej dziupli, nie mogą sobie poradzić bez jego żywotności, humoru i bystrości umysłu. Puchatek, Tygrysek i reszta ferajny są zagubieni (i zgubieni), błądzą po zasnutym mgłą lesie, który promienieje dopiero wtedy, gdy Krzyś tam powraca. Przyjaciele są przecież przyjaciółmi tylko wtedy, gdy ktoś zechce się z nimi przyjaźnić.        Disney Enterprises, Inc.  Mimo zawartego w tytule, na poły egzystencjalnego pytania ""Krzysiu, gdzie jesteś?"" to nie żadne tam oswajanie kryzysu wieku średniego w wersji dla dzieci, dlatego przygoda musi się nareszcie rozpocząć. Stawką jest tutaj wyrobienie się Robina, kierującego zespołem projektującym podróżne walizy, na spotkanie kryzysowe wyznaczone przez apodyktycznego szefa dążącego do zamknięcia firmy. Krzyś (czyli niemalże już pięćdziesięcioletni Ewan McGregor) musi zdążyć opracować plan ratunkowy, aby jego podwładni zachowali pracę. Rzecz jasna w tym nie pomogą mu pluszowi towarzysze z dzieciństwa, ich zadaniem jest przypomnieć wołu, jak cielęciem był, a jego żonie i córce uświadomić, iż mąż i ojciec to nie piekielny nudziarz. Istnieje pewien szkopuł: aby zyskać jakąkolwiek siłę sprawczą, muszą wybrać się do Londynu. I choć najzabawniej jest wtedy, gdy zwierzaki konfrontują się z jak zwykle bezbłędnie opisywanym przez Kubusia, dezorganizowanym przez Tygryska i rozgryzionym przez Kłapouchego światem ludzkim, to wątek przygodowy rozczarowuje, nie generuje należytego napięcia i prowadzi do banalnego finału. Forstera zdecydowanie bardziej interesuje strona dramatyczna filmu niż owe harce, dlatego też pozwala zabłysnąć i znakomicie prowadzi grające, odpowiednio, role żony i córki Hayley Atwell i Bronte Carmichael, którym dano niewiele miejsca, a które rozpychają się łokciami. Oczywiście piękne są zwierzaki, robota ekipy od animacji to światowa ekstraklasa i nie zdziwi mnie nic a nic, jeśli to te odświeżone wersje ekipy ze Stumilowego Lasu wyprą ze sklepowych półek tradycyjne wzory.  ""Krzysiu, gdzie jesteś?"" ogląda się chwilami z gulą w gardle, dlatego szkoda, że im bliżej końca seansu, tym usilniej Forster stara się te emocje rozchodzić. Lecz ewidentne braki scenariuszowe nie są zdolne rozproszyć magii roztaczanej przez Kubusia i spółkę, którzy mimo upływających lat nie zmienili się ani trochę. I jest w tym pewna pociecha, że my możemy sobie dorastać ile wlezie, ale pewne rzeczy pozostają na swoim miejscu."
"Człowiek, który zabił Don Kichota (2018)",7,"Kiedy Terry Gilliam wchodził na plan ""Człowieka, który zabił Don Kichota"", walkę z wiatrakami miał już opanowaną do perfekcji. Do legendy przeszły jego kłopoty przy realizacji ""Przygód barona Munchausena"", a koszmar, jakim okazała się szybko zawieszona produkcja pierwszej wersji przygód Don Kichota (zdjęcia rozpoczęte w 2000 roku trwały zaledwie kilka dni), został pieczołowicie zarejestrowany w dokumencie ""Zagubiony w La Manchy"" Keitha Fultona i Louisa Pepe. Premiera filmu Gilliama, po 29 latach od momentu, kiedy zdecydował się on zaadaptować powieść Miguela Cervantesa, to dowód na to, że reżyser nie wystraszył się ciążącej nad filmowcami klątwy (przez lata z błędnym rycerzem zmagał się Orson Welles, który swojego filmu nigdy jednak nie ukończył). Jeana Rocheforta w głównej roli zastąpił Jonathan Pryce, a zamiast bajki o pracowniku branży reklamowej (miał się w niego wcielić Johnny Depp), cofającym się w czasie do XVII wieku, otrzymaliśmy opowieść o kapryśnym reżyserze Tobym (Adam Driver) pracującym nad… filmem o przygodach Don Kichota.       Will Keen,  Jason Watkins,  Adam Driver  Televisión Española (TVE)Tornasol FilmsEntre chien et loupEurimagesRecorded Picture Company (RPC)WallimageUkbar FilmesAmazon Studios W końcowej wersji swojego dzieła Gilliam zapisał więc historię jego powstawania, która niczym kolejne warstwy geologiczne osadzała się na różnych poziomach scenariusza. ""Człowiek, który zabił Don Kichota"" to już nawet nie tyle luźna wariacja na temat jednego z najważniejszych dzieł kultury europejskiej, ile autotematyczne kino akcji o filmowcu dosłownie zagubionym pośród wysuszonych hiszpańskich pejzaży. Silnie wyeksponowana rola układającego się z rosyjskimi gangsterami producenta (Stellan Skarsgård) i jego ponętnej żony (ironiczna Olga Kurylenko) oraz Toby przypominający sobie na planie, że kręcił kiedyś na tych terenach swój studencki film o Don Kichocie – to dowody na fabularną potrzebę ""zagadania"" pierwotnego materiału i wyczerpanie Gilliama, którego bardziej niż sam Don Kichot interesowała najwyraźniej sytuacja kogoś, kto porywa się na zrobienie o nim filmu.       Adam Driver,  Jonathan Pryce  Televisión Española (TVE)Tornasol FilmsEntre chien et loupEurimagesRecorded Picture Company (RPC)WallimageUkbar FilmesAmazon Studios A jednak ułańska fantazja, z jaką kojarzymy kino Gilliama – i związane z nią bombardowanie widza wizualnymi atrakcjami aż do granic wytrzymałości – dochodzi do głosu także w tym słodko-gorzkim kompromisie, jakim stał się koniec końców jego ""Don Kichot"". Jest to film zrodzony z autentycznej miłości do świata wykreowanego przez Cervantesa, zrealizowany na pełnych obrotach, wrzucający nas w kalejdoskop atrakcji i kolejne poziomy świata przedstawionego. Don Kichot – ponadczasowa figura marzyciela i zarazem protoplasta współczesnych schizofreników – to, podobnie jak baron Munchausen, oczywiste alter ego Gilliama, dla którego zmyślenie i fikcja zawsze będą prawdziwsze od suchych faktów. Jonathan Pryce jest w tej roli znakomity, szczególnie kiedy naśmiewa się dobrodusznie z Toby'ego, biorąc go za swojego wieśniaczego giermka Sancho Pansę. Adam Driver (popularność aktora po występie w ""Gwiezdnych wojnach: Przebudzeniu mocy"" pomogła Gilliamowi zebrać pieniądze na film) miesza w swojej kreacji histeryczne gesty z ciętym dowcipem godnym utalentowanego buca.  W pewnym momencie członek ekipy kręconego przez Toby'ego filmu rzuca mimochodem, że pozostałe elementy sceny ""dorysują w komputerze"". ""Człowiek, który zabił Don Kichota"" to poniekąd rozliczenie się Gilliama z nadużywanymi przez niego cyfrowymi efektami specjalnymi, które pozbawiły aury wyjątkowości późne filmy reżysera na czele z ""Parnassusem"". Praktyczne efekty specjalne stanowiły w ""Bandytach czasu"" i ""Brazil"" o sile i atrakcyjności jego wizji, łączących produkcyjny rozmach z estetyką szalonych samoróbek. Pozszywana, posklejana i nieokiełznana scenografia filmów Gilliama oddawała charakter jego eklektycznej wyobraźni. W ""Don Kichocie"" próbuje on wrócić do rzemiosła opartego na materialnych rekwizytach i optycznych trikach, dzięki czemu w niektórych scenach – na przykład starcia z olbrzymami czy rycerskiego pojedynku – film emanuje staroświeckim urokiem.       Terry Gilliam  Televisión Española (TVE)Tornasol FilmsEntre chien et loupEurimagesRecorded Picture Company (RPC)WallimageUkbar FilmesAmazon Studios Zapewne trudno o inną reakcję na tak długo wyczekiwany i rodzony w bólach film niż lekkie rozczarowanie – poprzeczka zawieszona była bardzo wysoko, w głowach kinomanów projekt pęczniał jako potencjalne opus magnum reżysera, a po tylu latach oczekiwania dostaliśmy po prostu solidny spektakl poruszający ulubione tematy reżysera: nieodróżnialność snu od rzeczywistości, deliryczno-surrealistyczny charakter wszelkich wielkich przygód oraz potrzebę wiary w mit, która łatwo może osunąć się w szaleństwo. Ostatnie słowa, jakie padają z ekranu, przekonują, że ""Don Kichot będzie żył wiecznie"". Nie mamy co do tego wątpliwości, podobnie jak ani przez chwilę nie wątpimy w twórcze szaleństwo Gilliama. Może właśnie dzisiaj, kiedy z dużym opóźnieniem pokazuje światu film o rycerzu, który rozminął się z własną epoką, reżyser bardziej niż kiedykolwiek zaczyna przypominać swojego bohatera."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Jak zostać czarodziejem (2018),4,"""Jak zostać czarodziejem"" reklamowane jest jako nowe dzieło scenarzystów ""Epoki lodowcowej 2"". Wybita na plakatach wielkimi literami informacja sugeruje, że oto mamy do czynienia z nową familijną produkcją, która zjechała wprost z taśmy w Fabryce Snów. To nie do końca prawda. Owszem, jeden z autorów fabuły, niejaki Jim Hecht, maczał palce w filmach o przygodach Sida i spółki. Z kolei odpowiadający za wygląd postaci Craig Kellman ma w CV  m.in.  ""Hotel Transylwanię"" oraz ""Madagaskar"". Większość twórców pracuje jednak w Wielkiej Brytanii i Meksyku, a w ich filmografiach próżno szukać wielkich międzynarodowych hitów. ""Czarodziej"" prawdopodobnie także nie oczaruje publiczności. Stanie się tak jednak nie z powodu technicznych niedostatków wynikających z ograniczeń budżetowych, lecz kiepsko napisanej, nieangażującej historii.          Anima Estudios  Tytułowym kandydatem na mistrza magii jest Terry, właściciel podupadającego parku rozrywki. Młodzian przypadkowo przenosi się do magicznej krainy, o której w dzieciństwie nieustannie opowiadała mu babcia, słynna pisarska. Wizyta chłopca zbiega się w czasie z ucieczką z więzienia złego czarodzieja Zgredka. Uciekinier pragnie zemścić na królu, który lata wcześniej kazał wtrącić go do lochu. Kiedy jednak okazuje się, że władca zmarł, Zgred skupia swój gniew na jego córce, Śmieszce. Następczyni tronu musi połączyć siły z Terrym, by ocalić poddanych i na nowo zaprowadzić porządek w królestwie.        Anima Estudios  Czego w tym filmie nie ma! Są wywracane do góry nogami bajkowe schematy oraz satyra na opleciony światłowodami współczesny iŚwiat. Jest księżniczka odkrywająca, że nie potrzebuje u boku księcia z bajki, a także magik, którego czary niczym leki psychotropowe wywołują w ludziach sztuczną radość. Po ekranie paradują m.in. krwiożercze choinki oraz różowe stwory strzelające z nosów zatrutymi strzałkami. Slapstick kroczy pod rękę z kinem akcji, psychodelia z Disneyowską słodyczą, pastel zderza się z mrokiem. Brakuje tylko interesujących, wyrazistych bohaterów, z którymi chciałoby się odbyć podróż po tym ciut szalonym, zbudowanych na kontrastach świecie. Terry, choć wie jak zreperować to i owo, jest osobnikiem bez właściwości, Śmieszka nie śmieszy, a irytuje, zaś Zgred przez większość seansu pozostaje jednowymiarowym czarnym charakterem. Gdy widzowi przestaje zależeć na postaciach, wkrótce traci on również zainteresowanie akcją. Cóż z tego, że morał filmu jest ładny: w głębi duszy każdy nosi w sobie pokłady dobra, a happy endy zdarzają się nie tylko w baśniach. Niestety, nim twórcom udaje się dobrnąć do pouczającego finału, atmosfera przygody wyparowuje z ekranu jak za dotknięciem czarodziejskiej różdżki. "
Odnajdę cię (2018),4,"Na pewno znacie ten stan: wyłaniacie się z mroku kinowej sali po seansie filmu o zombie-striptizerkach lub paragwajskiego dramatu o tragicznym losie drobiu, a następnie skonsternowani pytacie: co ja właściwie obejrzałem? W przypadku pełnometrażowego debiutu Beaty Dzianowicz nie jest to pytanie ani ironiczne, ani retoryczne. Chociaż momentami mi się podobało, nie mam bladego pojęcia, co ja właściwie obejrzałem.        Ewa Kaim  Silesia FilmWytwórnia Filmów Dokumentalnych i Fabularnych (WFDiF)Polski Instytut Sztuki Filmowej  Powiedzieć, że zmieściło się tutaj kilka różnych filmów to jak powiedzieć, że Messi jest dobrym piłkarzem – niby prawda, lecz nie do końca oddaje skalę zjawiska. Mamy tu kryminalną intrygę, historię porwanego dziecka i matki przechodzącej na ciemną stronę mocy. Jest opowieść o kobiecie, która idzie przez życie jak taran, przy okazji tratując najbliższych. Kino akcji bije się o czas ekranowy z psychodramą, co jakiś czas przez narracyjną tkankę przebija westernowy motyw zderzenia samotnej twardzielki z patriarchalnym układem, zaś po komisariatach i wojskowych bazach niesie się echem głos w sprawie korupcji. W najlepszym przypadku wygląda to na katalog intrygujących konceptów, z których jedynie nieliczne doczekały się rozwinięcia. W najgorszym – na pionierską formę filmową, czyli ekranizację samego treatmentu. Nie będę dociekał przyczyn. Być może jest to efekt bojów z producentem lub intelektualna gorączka, której nie dało się zbić. Jedyne co widzę, to materiał na mięsiste, trzygodzinne kino sprasowany w 84 minutach projekcji.   Dziwi mnie to o tyle, że Dzianowicz jest świetną dokumentalistką, specjalistką od precyzyjnych, skondensowanych miniatur, których temat pozostaje klarowny, zaś forma nigdy nie przysłania bohaterów. Pomysły, które doczekały się odpowiedniej atencji, dotyczą zazwyczaj głównej bohaterki. Justa (Ewa Kaim), choć napisana nieco zbyt szkicowo, to postać, z którą polskie kino wydaje się bogatsze. Ze swoim wojskowym doświadczeniem, bagażem nerwic, ciężką ręką i miękkim sercem,  nadaje się na protagonistkę kina o podobnych wektorach – zwłaszcza że nieopatrzona Kaim naprawdę sprawia wrażenie kogoś, kto chwilę cichej introspekcji może w mgnieniu oka przerwać ciosem w grdykę.        Piotr Stramowski  Silesia FilmWytwórnia Filmów Dokumentalnych i Fabularnych (WFDiF)Polski Instytut Sztuki Filmowej         Ewa Kaim  Silesia FilmWytwórnia Filmów Dokumentalnych i Fabularnych (WFDiF)Polski Instytut Sztuki Filmowej         Dariusz Chojnacki,  Piotr Stramowski  Silesia FilmWytwórnia Filmów Dokumentalnych i Fabularnych (WFDiF)Polski Instytut Sztuki Filmowej  O otaczających ją bohaterach nie można niestety powiedzieć tyle dobrego – podążający szlakiem zemsty komandos-renegat oraz przeorany wieloletnią harówką, wyliniały szef policji to raczej chodzące klisze z kina klasy B niż pełnokrwiste postacie. Podobnie zresztą skonstruowany jest tutaj cały świat – destylat brukowej powieści, w której zaraz po śniadaniu odkrywa się spisek na krajową skalę, a tuż przed kolacją ratuje życie bliskich. I oczywiście nie byłoby w tych uproszczeniach nic złego, gdyby jakikolwiek element filmu pompował do żył adrenalinę, a intryga byłaby na tyle zgrabna, by choć raz zepchnąć widza na krawędź fotela. Niestety, większość scen wydaje się przedwcześnie urwanych, zaś te, na które położony zostaje akcent, to albo czerstwe pogadanki o powinnościach służb mundurowych, albo kuriozalne metafory miłości jako placu boju.   Jeśli ""Odnajdę cię"" stanowi próbę ożywienia w Polsce klasycznego kina sensacyjnego, plan reżyserki spalił na panewce – za mało tu frajdy, za dużo mielenia językiem. Jeśli chodzi o portret kraju, w którym na instytucjonalnym poziomie ogień zwalcza się ogniem, to sorry, ale żaden z ""poważnych"" wątków po prostu nie rezonuje. Jeśli natomiast spojrzeć na obraz Dzianowicz jak na zestaw tropów, o których polskie kino zapomniało, albo których nie ma odwagi spleść w jeden węzeł, jest to doskonały materiał edukacyjny. Teraz wypadałoby tylko, żeby ktoś wyciągnął z niego wnioski i sięgnął po kamerę. "
Węgierska robota (2017),5,"Nimród Antal zarówno w ""Kontrolerach"", jak i filmach kręconych w Stanach pokazał, że czuje filmowy gatunek oraz potrafi tworzyć rozrywkowe kino z nerwem i drugim dnem. ""Węgierska robota"" takim kinem niestety nie jest. Mimo kilku rewelacyjnych scen trzeba ją uznać za rozczarowanie. Tym większe, że twórcy dostali do ręki rewelacyjny temat.       Bence Szalay,  Piroska Móga  Film opiera się bowiem na pełnej potencjału prawdziwej historii Attili Ambrusa. Ambrus jest Węgrem z rumuńskiej Transylwanii, dorastającym pod knutem ponurej dyktatury Ceaușescu. W 1988 roku dezerteruje z rumuńskiego wojska i nielegalnie przedostaje się na teren Węgier, do Budapesztu. Nie ma dokumentów, pieniędzy, mieszkania. Udaje się mu zaczepić w klubie hokejowym, pracuje jako człowiek od drobnych napraw, trenuje też z drużyną jako drugi bramkarz. Ciągle jednak dramatycznie potrzebuje pieniędzy: obywatelstwa nie da się załatwić bez łapówki dla odpowiednich ludzi w ministerstwie, rodzina kobiety, którą jest zainteresowany, nie może zaakceptować jej związku z kimś bez pieniędzy i bez szans na ich zdobycie. Ambrus w desperacji napada więc na urząd pocztowy, potem kolejny, następnie przerzuca się na banki. Przez lata zwodzi policję, staje się też kimś w rodzaju ludowego bohatera, ciągle obecnego w mediach i podziwianego przez opinię publiczną.  Sława Ambrusa wykracza poza rodzinne Węgry. Poświęconą mu książkę reporterską napisał amerykański dziennikarz Julian Rubinstein. Tematem interesowało się Hollywood, scenariusz miał pisać Jonatham Ames, a grać – Johnny Depp. Z tych planów nic jednak nie wyszło. Antal nakręcił film z węgierską ekipą, bez globalnych gwiazd. Z pewnością brakuje mu też hollywoodzkiego rozmachu. Problem tkwi jednak gdzie indziej: ""Węgierska robota"" gubi społeczne tło, dzięki któremu historia bandyty z Budapesztu jest w ogóle interesująca.       Bence Szalay  Kariera Ambrusa przypada przecież na okres, gdy społeczeństwa naszego regionu przechodziły gwałtowne przemiany społeczne i gospodarcze. Stare, autorytarne systemy komunistyczne rozleciały się z zaskakującą szybkością, w ich miejsce wszedł nowy porządek oparty na władzy pieniądza. Całe narody zostały uwiedzione wizją przeniesienia się do nowego, konsumpcyjnego kapitalistycznego raju. Każdy chciał się do niego dostać jak najszybciej, choć dla większości droga była stroma i niezwykle trudna – rynkowym reformom towarzyszyło bezrobocie, upadek całych gałęzi przemysłu, drastyczne spadki dochodów niektórych grup ludności.   Nic dziwnego, że w tych warunkach kwitły pomysły na szybkie sposoby wzbogacenia się. W całym regionie rosną piramidy finansowe i inne nie zawsze legalne sposoby na pierwotną akumulację kapitału. Ambrus, ze swoim pomysłem, by po prostu wziąć sobie pieniądze z banku w wielkim, postkomumistycznym wyścigu o status, wybiera po prostu najkrótszą, najszybszą, najbardziej ryzykowną i nielegalną drogę.  Niestety, wszystkie te konteksty w ""Węgierskiej robocie"" zaledwie migają w kilku scenach – np. w świetnej sekwencji przedstawiającej różne obrazy konsumpcyjnego ekscesu, w jakim Attila zanurza się po swoim pierwszym udanym skoku. Nie dowiadujemy się też dlaczego właściwie Ambrus stał się ludowym bohaterem, na jakie potrzeby Węgrów odpowiadały jego udane skoki. Czy realizował to, o czym skrycie marzyli Węgrzy zaciskający zęby w transformacyjnej walce o miejsce w strukturze społecznej? Czy spauperyzowane społeczeństwo kibicowało komuś, kto zabierał bogatym bankom? Z historii Atillli można było wyciągnąć te i inne ciekawe odpowiedzi. Niestety, ""Węgierska robota"" to praca mocno niedociśnięta. "
Ant-Man i Osa (2018),7,"Wśród filmowych cegiełek, z których zbudowano dotąd uniwersum Marvela, trudno chyba o dwie  bardziej różniące się od siebie produkcje niż ""Avengers: Wojna bez granic"" oraz ""Ant-Man i Osa"". Pod względem skali realizacji widowisko braci Russo to jak dotąd najwystawniejsza produkcja w dziejach studia: z kilkudziesięcioma bohaterami, fabułą rozgrywającą się równocześnie w paru galaktykach oraz niebotycznie wysoką stawką pojedynku między siłami dobra i zła. Na tle ""Avengersów"" przygody pary ""owadzich"" herosów jawią się niczym kameralna komedia familijna. Choć nie brak tu rewii efektów CGI (budżet wyniósł 160 milionów dolarów!), sercem filmu pozostaje opowieść o dwóch rodzinach szukających sposobu na to, by ponownie zjednoczyć się z bliskimi. To nie przypadek, że oba tytuły trafiły do kin w kilkumiesięcznym odstępie. Po apokaliptycznej nawałnicy przyszło chwilowe rozpogodzenie. Epicką narrację zastąpiło bardziej intymne opowiadanie. Makro przeszło w mikro.       Evangeline Lilly,  Paul Rudd  Marvel  Nie łudźcie się: jeśli jakimś zrządzeniem losu postanowiliście rozpocząć przygodę z MCU dopiero teraz na wysokości 20. odcinka cyklu, będziecie potrzebować czasu, by połapać się w meandrach historii. W prologu twórcy bez ostrzeżenia wrzucają widza w sam środek akcji, z której trudno cokolwiek zrozumieć, jeśli nie widziało się pierwszej części. Dezorientacja zaczyna ustępować miejsca rozbawieniu, gdy na ekranie pojawia się połówka tytułowego duetu, Scott Lang vel Ant-Man (Paul Rudd). Poczciwy eks-złodziej, z którym widzieliśmy się ostatni raz na lotnisku w Lipsku w ""Wojnie bohaterów"", doprowadził wreszcie do ładu życie prywatne i zawodowe. Udało mu się pogodzić z byłą żoną i nadrobić stracony czas z ukochaną córką Cassie, ponadto wraz najlepszym kumplem Louisem (Michael Peña raz jeszcze deklasuje kolegów z obsady) zdołał rozkręcić firmę zajmującą się zabezpieczeniami. Kiedy więc wydaje się, że Scott jest już o krok od wyjścia na prostą, kłopoty znów pukają do jego drzwi.       Evangeline Lilly  Marvel  Tak jak w oryginale z 2015 roku twórcy żenią ze sobą dwa gatunki: rodzinny komediodramat oraz  kino akcji. ""Ant-Man i Osa"" to z jednej strony opowieść o dzieciach skazanych na rozłąkę z rodzicami, a zarazem zmuszonych płacić wysoką cenę za błędy swoich ojców i matek. Z drugiej - karuzela pościgów i bijatyk, którą napędza wątek poszukiwań Jane Van Dyne (Michelle Pfeiffer) uwięzionej w wymiarze kwantowym. O ile jednak pierwszy ""Ant-Man"" - mały heros o wielkim sercu - w harmonijny sposób łączył obydwie konwencje, wyciskając przy okazji łezkę wzruszenia, w sequelu  górę bierze akcja. W natłoku zdarzeń twórcom zaczyna, niestety, brakować czasu na rozwój bohaterów oraz relacji między nimi. Scott zostaje sprowadzony do bycia drużynowym dowcipnisiem, podminowany doktor Pym (Michael Douglas) złości się na wszystkich dookoła, zaś jego córka Hope (Evangeline Lilly)  na przemian nokautuje złoczyńców albo drwi z zadufanych facetów. W zasadzie jedyną postacią, która przechodzi tu jakąś przemianę, jest Ava Starr alias Duch (Hannah John-Kamen) - mistrzyni kamuflażu dźwigająca bagaż traumatycznych wspomnień, w równym stopniu złowieszcza co budząca współczucie. Choć jej zadanie w fabule polega na uprzykrzaniu życia tytułowej dwójce, trudno nazwać ją złoczyńcą. Tego w Marvelu jeszcze nie było: superbohaterowie nie mają na pieńku z superłotrem.       Hannah John-Kamen  Marvel  Nawet jeśli trzeci akt wydaje się przeładowany atrakcjami, a dialogi cierpią chwilami na nadmiar pseudonaukowego mumbo-jumbo, ""Ant-Man i Osa"" wciąż oferują widzom kawał lekkiej wakacyjnej rozrywki. Pełno tu absurdalnego humoru słownego i sytuacyjnego (w którym celuje zwłaszcza dokazujące na drugim planie trio Peña/T.I./Dastmalchian),  a także zainscenizowanych z polotem scen rozwałki. Osoby odpowiedzialne za realizację tych drugich wyciskają, ile się da z konceptu technologii pozwalającej zmieniać rozmiary ludzi i przedmiotów.  Sprint po ostrzu noża przecinającego powietrze oraz pościg na samochodzie zamienionym w hulajnogę to tylko niektóre z szalonych pomysłów, jakie udało się przenieść na ekran.  Koniec końców film Reeda przypomina, że w hollywoodzkich widowiskach nie liczy się skala spektaklu, lecz kreatywność i tzw. czynnik ludzki: aktorska chemia, talent komediowy, charyzma. Mała rzecz, a cieszy. "
Nieposłuszne (2017),5,"Sebastián Lelio wykazał się nie lada odwagą. W swoim pierwszym angielskojęzycznym projekcie sięgnął bowiem po zwodniczo prostą, lecz w rzeczywistości wieloaspektową opowieść rozpisaną na trzy wyraziste postacie. Składa się ona z drobnych elementów, które są tak sprytnie ze sobą powiązane, że wystarczy jeden drobny błąd, by cała sieć fabularna zaczęła się pruć. Potrzebny był więc twórca posiadający wyjątkową umiejętność narracyjnej ekwilibrystyki, a to do tej pory nie było najsilniejszą stroną Lelio. I niestety nic w tym zakresie się nie zmieniło.        Rachel Weisz,  Rachel McAdams  Element PicturesBraven Films Na pierwszy rzut oka fabuła nie wydaje się nadmiernie wymagająca. Liczba głównych postaci została ograniczona do zaledwie trzech, zaś akcja rozgrywa się w dość skromnej przestrzeni. Widz jednak szybko orientuje się, że za tą niepozorną konstrukcją kryje się prawdziwe bogactwo znaczeń. Ronit (Rachel Weisz) to kobieta, która przed laty porzuciła rodzinę i wspólnotę. Uciekła za Atlantyk i niczym pielgrzymi przed stuleciami z determinacją budowała swój świat od podstaw, w opozycji do tego, co zostawiła. Na wieść o śmierci ojca powraca. Na miejscu musi się skonfrontować z żałobą, poczuciem winy oraz tradycją, którą tak ostentacyjnie odrzuciła. Esti (Rachel McAdams) okazuje się więźniarką systemu, w który wierzy z całego serca. Lojalność wobec wpojonych wartości toczy w niej wojnę z seksualną orientacją. Jej spolegliwa postawa skrywa jednak makiawelicznego ducha, który może się w każdej chwili ujawnić. Trzecią postacią dramatu jest Dovid (Alessandro Nivola). Na pierwszy rzut oka jawi się jako symbol opresyjnego patriarchatu. W rzeczywistości jest taką samą ofiarą systemu jak dwie bohaterki. Jego prawdziwych pragnień nigdy nie poznamy. Jest jednak w filmie wystarczająco dużo scen sugerujących jego nieustającą wewnętrzną walkę między popędami a oczekiwaniami otoczenia.       Rachel Weisz,  Rachel McAdams  Element PicturesBraven Films Lelio jest całkiem dobry w konstruowaniu interesujących portretów psychologicznych. Kreśli postacie trójwymiarowe, jednocześnie delikatne i silne, pełne empatii, ale też narcystycznej fiksacji na sobie i konformistycznego tchórzostwa. W filmie znalazło się sporo scen świadczących o tym, że reżyser doskonale radził sobie z prowadzeniem aktorów. Jak choćby maniera Weisz polegająca na nieustannym poprawianiu włosów, co we wspólnocie, w której kobiety noszą peruki, jest zarazem oznaką buntu, jak również objawem lęków i obsesji. Albo Nivola, w którego postawie wyczuwa się napięcie, kiedy przerywa w połowie gesty świadczące o pragnieniu bliskości.  Niestety dla Lelio ""Nieposłuszne"" nie samymi postaciami stoją. Tu liczą się przede wszystkim niuanse ludzkiej duszy, które ujawniają się jedynie jako efekt interakcji między bohaterami. Reżyser okazał się całkowicie bezradny w próbach uchwycenia tego, co istnieje pomiędzy słowami, gestami, spojrzeniami. Zachowania bohaterów prezentowane są więc schematycznie, bez wnikania, co się za nimi kryje. W repertuarze reżyserskich sztuczek Lelio nie ma niczego, co umożliwiałoby mu przeniesienie akcentów z bohaterów, których solidnie ulepił, na relacje, które stanowią jądro opowieści. Widz otrzymuje więc tak naprawdę jedynie pół historii. Ta ważniejsza część pozostaje niestety bezkształtną papką.  Na to nakładają się wątpliwe decyzje reżysera: dobór muzyki w scenie zbliżenia czy przesadna liczba zakończeń. Są to jednak drobnostki. Warsztatowo ""Nieposłuszne"" wypadają całkiem solidnie. Ci jednak, którzy liczyli na coś więcej niż tylko na świadectwo rzemieślniczej sprawności Lelio, muszą przygotować się na rozczarowanie. Nic więcej nie otrzymają."
Neapol spowity tajemnicą (2017),6,"Choć od premiery ""Hamam – łaźni tureckiej"" minęło ponad 20 lat, Ferzan Özpetek – turecki reżyser kręcący filmy we Włoszech – wciąż niestrudzenie opowiada baśnie pełne miłosnej magii doprawionej melancholią. I mimo upływu lat nie stracił nic z siły uwodzenia widzów wysmakowanymi obrazami i intrygującymi historiami o mocy, jaką nad ludzkimi żywotami mają tajemnice.       Alessandro Borghi,  Giovanna Mezzogiorno  Warner Bros.Faros FilmR&C Produzioni ""Neapol spowity tajemnicą"" zbudowany jest z elementów, które fani twórczości Özpetka doskonale znają. To opowieść o wielkim uczuciu, które połączyło dojrzałą, wciąż atrakcyjną kobietę i przystojnego nieznajomego. Para spędziła ze sobą namiętną noc i zamierza spotkać się ponownie. Na przeszkodzie miłości – jak zawsze u Özpetka – stanie śmierć. Ale czy na pewno? Kobieta wkrótce poznaje mężczyznę łudząco podobnego do zabitego kochanka i zaczyna z nim romansować. W jej otoczeniu pojawia się też policjant, który teoretycznie powinien prowadzić śledztwo w sprawie morderstwa, lecz w rzeczywistości bardziej zainteresowany jest samą bohaterką. Jednak w tym filmie nic nie jest takie, jakie się wydaje na pierwszy rzut oka. Percepcję rzeczywistości skutecznie zniekształcają głęboko skrywane tajemnice, które w końcu znajdują drogę, by się ujawnić.  Nowy film Özpetka szczególnie przypadnie do gustu wzrokowcom. Reżyser we współpracy z operatorem Gianem Filippo Corticellim czyni z ""Neapolu spowitego tajemnicą"" ucztę dla oczu. Panowie po mistrzowsku celebrują fizykalność bohaterów, sprawiając, że Giovanna Mezzogiorno i Alessandro Borghi przyciągają wzrok w każdej scenie, w której się pojawiają. Özpetek zaludnił też film całą masą barwnych i ekscentrycznych postaci drugiego planu, które zmieniają obraz w kapiącą barokowym przepychem inscenizację. Cudownie prezentuje się też samo miasto. Neapol jest tu autonomicznym bohaterem, równie pięknym i fascynującym co protagoniści. Wiele osób po wyjściu z kina poczuje palącą potrzebę odwiedzenia Neapolu osobiście.        Warner Bros.Faros FilmR&C Produzioni Mimo wszystko w dorobku reżysera są filmy lepsze od ""Neapolu spowitego tajemnicą"". Słabiej wypadło to, co zazwyczaj było najmocniejszą jego stroną, czyli emocjonalny wydźwięk historii związku. Choć bowiem bohaterowie są fascynujący, a definiujące ich tajemnice intrygują, to więź między dwojgiem głównych postaci nie ma w sobie tej przekraczającej ograniczenia czasu magii, którą czuć było w ""Oknach"", i nie wzrusza z równą mocą, co miłość łącząca bohaterów ""Zapnijcie pasy"". W ""Neapolu..."" zabrakło ckliwości, którą zazwyczaj Özpetek operuje z niezrównanym mistrzostwem. Konsekwencją tego jest niewygrany finał, kiedy to bohaterka dokonuje jednej z najważniejszych decyzji w swoim życiu. Reżyserowi umknęła okazja do stworzenia sceny definiującej cały film i pozostającej z widzem na długo po zakończeniu seansu.  Z tego też względu ""Neapol spowity tajemnicą"" jest propozycją idealną przede wszystkim dla tych, którzy dopiero zaczynają przygodę z twórczością Özpetka. W przystępny i bardzo przyjemny sposób zostały tutaj przedstawione wszystkie artystyczne obsesje reżysera, które na przestrzeni dwóch dekad stały się znakami rozpoznawczymi jego twórczości."
Fuga (2018),8,"""Lampa"" – głosi karteczka przyklejona do lampy. ""Stół"" – czytamy na karteczce przyklejonej do stołu. Kinga (Gabriela Muskała) wraca do rodziny po dwóch latach nieobecności, cierpiąc na tak zwaną fugę dysocjacyjną: kobieta nie pamięta, kim jest, nie rozpoznaje matki, męża ani syna, nie jest pewna, co robiła przez ostatnie miesiące. Owa karteczkowa tautologia to zalecona przez lekarza proteza dla jej uszkodzonej pamięci. Podpisywanie przedmiotów ma wyeliminować ambiwalencję w bezpośrednim otoczeniu chorej, przywrócić desygnaty znakom – w nadziei, że bezpieczna semantycznie przestrzeń pomoże uruchomić proces przypominania. Synek Kingi, Daniel, znajduje tu jednak doskonały pretekst do zabawy, do popuszczenia wodzy wyobraźni: a co gdyby pozamieniać karteczki miejscami? Czy jeśli stół nazwiemy lampą, to będzie wciąż stołem czy może już lampą? Czy jeśli Kinga wróci do domu, nie pamiętając nawet, że tak ma na imię i przedstawiając się jako Alicja, to jest wciąż Kingą czy może już Alicją? O tym jest to film.  Kto spodziewał się, że Agnieszka Smoczyńska pójdzie za ciosem ""Córek dancingu"" i zaproponuje kolejny seans kinowego ""nocnego szaleństwa"", ten może się srogo ""Fugą"" zdziwić. Zamiast feerii barw jest przyblakła, monochromatyczna paleta, zamiast muzycznej imprezy – cicha psychodrama, zamiast ekstrawagancji i ekstrawersji – introspekcja. To film spokojniejszy, dojrzalszy, precyzyjniejszy; zarazem bardziej czuły i bardziej okrutny. Pod pewnymi względami bliżej tu do ""Arii Divy"" niż do ""Córek…"". W krótkim metrażu Smoczyńskiej z 2007 roku Gabriela Muskała wcieliła się w postać pozornie szczęśliwej kobiety duszącej się w klatce małżeństwa oraz macierzyństwa i nieśmiało poszukującej odpoczynku od społecznej roli, jaka przypadła jej w udziale. W granej również przez Muskałę Kindze/Alicji z ""Fugi"" można dostrzec wersję tamtej kobiety. Taką, która poszła o krok dalej i spróbowała uciec (""fuga"" to po łacinie ""ucieczka"") przed sobą samą.  Smoczyńska i Muskała kruszą fundamenty społecznego ładu, pokazując, że happy end nie następuje momentalnie, gdy tożsamość zaginionej zostaje zidentyfikowana. Bohaterka wraca na łono rodziny – i następuje zgrzyt. Nie ma spodziewanych łez i uścisków, czułego spotkania po latach: w miejsce ""Kingi"", przykładnej żony, matki i córki, pojawia się ""Alicja"": wulgarna, antypatyczna, niedotykalska nieznajoma. Radość bliskich na swój widok odbiera ona niczym atak, oni z kolei w jej rezerwie widzą potwarz, obelgę. ""Jak to możliwe, że pamiętasz, gdzie znajdują się korki, ale do matki zwracasz się proszę pani?"", wypomina Kindze mąż (Łukasz Simlat). ""Fuga"" śledzi z uwagą, gdzie przebiegają linie władzy i przynależności; pokazuje, jak przyklejamy sobie kolejne karteczki definiujące, kim jesteśmy, czyją własnością jesteśmy, co nam wolno, a czego nie.   Smoczyńska piętnuje tu bezwzględność społecznego ciążenia ku status quo, wkłada kij w szprychy społecznej (narodowej) świętości, jaką jest rodzina. Od odnalezionej żony oczekuje się przecież, że wróci w podskokach do męża i roztoczy ponownie opiekę nad synem, kropka. Musi przy tym zdjąć bluzę z kapturem, getry w panterkę i poszarpaną kurtkę, bo matce przystoi sukienka, sweterek i nienachalny makijaż. ""Fuga"" to opowieść o tym, że jesteśmy naszymi rolami społecznymi; że przynajmniej niektóre z tych ról chcą pozostać niezbywalne, dożywotnie. I że jest w tym fakcie nie tylko rodzaj przymusu, ale też… poczucie bezpieczeństwa. Reżyserka niuansuje dalej: okazuje się, że amnezja może mieć też skutki pozytywne, jest sposobem na magiczne ""zaczęcie od nowa"", na wybaczenie sobie i bliskim. W wypalonym małżeństwie może posłużyć nawet za afrodyzjak. To jednak wciąż miecz obosieczny. Smoczyńska zadaje niepokojące pytanie: kto – albo co – zostanie po odrzuceniu owej społecznej maski? I jeśli bez niej jesteśmy wolni, to czemu wizja podobnej wolności budzi taki strach?  ""Fuga"" stawia widza w interesującej perspektywie: widz wie (a raczej nie wie) tyle samo co bohaterka. Tożsamość Kingi konstruujemy więc razem z nią, na bieżąco. Film otwiera długie ujęcie, w którym kamera podąża za kulejącą Kingą, wychodzącą z ciemnego tunelu: czarny ekran powoli się rozjaśnia, zaczynamy rozróżniać kształty, ale nawet kiedy obraz wreszcie staje się czytelny, nie przychodzi ukojenie. Smoczyńska raz za razem opisuje przestrzeń w kadrze za pośrednictwem ruchu kamery albo dyskretnej transfokacji, jakby naśladując proces odkrywania świata, skupionego przyglądania się, przypominania. Świetnie wykorzystano tu lokacje: plenery Dolnego Śląska mają w sobie rodzaj ekranowego nieopatrzenia, tajemnicy, ale i bezpiecznej anonimowości. Choć reżyserka identyfikuje miejsce akcji jako ""gdzieś pod Wrocławiem"", to i tak wydarzenia wydają się toczyć się w jakimś ""nigdzie"". Dom, w którym Kinga mieszka z mężem i synem, wysyła z kolei sygnał: przejrzystość, przezroczystość. Duże okna, tafle szkła, wrażenie bycia na widoku są jednak złudzeniem – tajemnice wciąż pozostają tajemnicami.   Przestrzenne metafory z ""Fugi"" nabierają dodatkowej mocy, gdy okazuje się, że Kinga w poprzednim życiu była nauczycielką geografii. Smoczyńska przykłada tu do ludzkiej psychiki słynną poznawczą zagwozdkę o rozdźwięku między mapą a terytorium. W jednej ze scen mąż Kingi opisuje szczegółowo ""geografię"" jej ciała, położenie każdego pieprzyka, zmarszczki, znamienia, blizny. Kinga to dla niego tyleż osoba, co zbiór fizycznych i psychicznych cech, ludzka baza danych. A jednak wszystkie ""twarde"" informacje – piny, dowody tożsamości, numery telefonu, adresy – nie są w stanie opisać w pełni osoby. Zawsze zostaje jakaś reszta, coś gubi się w tłumaczeniu. Nieprzypadkowo realistyczne sceny przeplatane są tu sekwencjami o niejasnym statusie, nie wiadomo: snami, wizjami czy wspomnieniami Kingi. Tak funkcjonuje również scena rodzinnego wypadu nad morze, chyba celowo niezapowiedziana, niewyjaśniona w scenariuszu. Bo kiedy nagle z Dolnego Śląska przenosimy się na wybrzeże, gdzie bohaterka gubi się na białej jak kartka papieru (tabula rasa?) plaży, jej brak orientacji uderza z podwójną siłą. Gdzie jestem, kim jestem, co jest jawą, a co nie?  Podróż tym labiryntem tożsamości nie byłaby tak sugestywna, gdyby nie rola Muskały. Aktorka sama napisała sobie scenariusz i de facto dźwiga ""Fugę"" na własnych barkach. Łukasz Simlat z zaciętą twarzą i smutnym spojrzeniem (jako mąż Kingi) oraz mały Iwo Rajski (jako jej syn Daniel, rzadkie w polskim kinie wiarygodne dziecko) tworzą dla niej wdzięczny kontrapunkt, ale to ona JEST filmem. Smoczyńska świetnie wykorzystuje fakt, że choć widownia nie zna Kingi (czy Alicji), to zna aktorkę wraz z jej nie-dającym-się-nie-lubić emploi. A ponieważ mamy w pamięci Muskałę sympatyczną, nasze pierwsze spotkanie z ""Alicją"" jest jak kopnięcie w brzuch. To ten sam szok, którego doświadczają jej bliscy: kim jest ta obca, rozczochrana, pyskata kobieta? Gdzie jest ""Kinga""? Gdzie jest Gabriela Muskała? Stopniowo jednak zacięty, wrogi grymas rozluźnia się, rysy łagodnieją, twarz ociepla się. Muskała gra oszczędnie, mimo to przeprowadza swoją bohaterkę przez całe spektrum stanów, ujawniając jeszcze jeden aspekt zmian tożsamości: grę, zabawę, maskaradę. Zupełnie jakby chciała nas ostrzec: nie lekceważcie zamkniętej w jakimś emploi i oddelegowanej do drugiego planu aktorki; nigdy nie wiadomo, kto jeszcze się w niej kryje.  "
Winni (2018),7,"Nie ma złych pomysłów na film, są tylko pomysły niewykorzystane. Magię kina – dreszcze, śmiech, łzy i inne atrakcje – da się wyciskać nawet ze skrajnie nieatrakcyjnych sytuacji. ""Filmowość"" nie jest cechą immanentną; wszystko może być filmowe, jeśli tylko znajdziesz na to odpowiedni pomysł. Dowód w sprawie: minigatunek ""facet z telefonem"", zbudowany na wierze w to, że 90 minut zbliżeń na gadającego do słuchawki gościa wystarczy, by utrzymać widza w fotelu. Polski wariant z telefonującym biegaczem (""Wściekłość"") nie wyszedł może najlepiej, ale Colin Farrell, Tom Hardy czy Ryan Reynolds udowodnili, że da się wdzięcznie i kinowo mówić do siebie choćby w budce telefonicznej, samochodzie czy nawet trumnie. W ""Winnych"" rękawicę podejmuje duński debiutant, Gustav Möller, który z całego wachlarza ""najmniej filmowych zawodów świata"" postawił na operatora telefonu alarmowego. Jak to się mówi po angielsku, ""good call"": po seansie raczej nie będziecie dzwonić z pretensjami pod 112.   Co ciekawe, ""telefoniczne"" thrillery często przybierają formę moralitetu – tak jest i tym razem. Fabularne okoliczności czy omawiany przez słuchawkę temat zazwyczaj stanowią przecież jedynie punkt wyjścia, pretekst do przyjrzenia się bohaterowi. Sednem gatunku są psychomachia i psychoterapia: przykuty do telefonu nieszczęśnik staje przed moralnym dylematem i musi ""przegadać"" swój problem. Kryzysowa sytuacja fabularna i dosłowne ""uwięzienie"" w kadrze składają się na okoliczności sprzyjające introspekcji. Bohater nie ma wyjścia, musi poddać się próbie charakteru: przeprowadzić bilans moralny i rachunek sumienia. Nic zatem dziwnego, że najlepiej sprawdza się tu protagonista ze skazą, taki który ma swoje do przerobienia. Nieprzypadkowo ""winni"" figurują już w tytule filmu Möllera.   Nasz bohater, Asger Holm (Jakob Cedergren), choć dzielnie służy i chroni na odległość, nie jest bowiem nieskazitelny. Zamiast herosa czuwającego cierpliwie pod numerem 112 Möller proponuje mężczyznę wewnętrznie skonfliktowanego. Widzimy – i słyszymy – jak Asger sprawnie udziela pomocy kolejnym dzwoniącym, dzielnie przebija się przez komunikacyjne przeszkody, cierpliwie znosi rozmówców bezczelnych bądź będących ""pod wpływem"". Zarazem jednak – niemalże mimochodem – reżyser niuansuje portret policjanta, podsuwa naszej uwadze kolejne niepokojące detale, poszlaki, aluzje. Tu obandażowany palec, tam niewygodny telefon od dociekliwej dziennikarki, gdzie indziej opryskliwa wymiana zdań z którymś ze współpracowników czy niespokojne zachowanie samego funkcjonariusza. Coraz wyraźniej dociera do nas, że Asger sam ma coś na sumieniu i choć zachowuje zimną krew przy słuchawce, między kolejnymi połączeniami zaczynają puszczać mu nerwy. Kiedy więc odbiera wreszcie zgłoszenie, które wprawia w ruch intrygę, akcja zaczyna biec dwutorowo: zarazem przed siebie, tropem dramatu po drugiej stronie linii, i wgłąb, tropem tajemnicy Asgera.  Złośliwiec powie oczywiście, że to nie film, tylko słuchowisko radiowe. Faktycznie: wobec wizualnej monotonii – zamknięta przestrzeń, jeden bohater – Möller musi pracować przede wszystkim z dialogiem. W jego rękach wszelkie ograniczenia konwencji wyrastają jednak na atuty. Dużo tu zręcznej gry z naszą wyobraźnią, przemyślanych dźwiękowych podpowiedzi i stymulantów. Okazuje się, że same brzmiące w słuchawce głosy zapłakanej kobiety, przestraszonego dziecka czy zdenerwowanego mężczyzny mogą mówić równie wiele, co linijki dialogów i podawane wprost ""twarde fakty"". Ekranowe napięcie rodzi się bowiem w przestrzeni między tym, co wiemy, a tym, czego nie wiemy. Sytuacja po drugiej stronie słuchawki wymaga od nas, by ją sobie dopowiedzieć, dowyobrazić, co siłą rzeczy angażuje w dwójnasób. Co więcej, Möller nie składa kompletnie wizualnej broni: bawi się montażem i scenografią, intensyfikuje doznania, z biegiem filmu robi się coraz ciaśniej i ciemniej. A wszystko to oczywiście dźwiga na swoich barkach Jakob Cedergren, uwięziony w permanentnym reaction shocie i przymuszony do aktorskiego tour de force. Zgrabnie lawirując między irytacją a spolegliwością, zimnym profesjonalizmem a pasją, poczuciem winy a poczuciem obowiązku, tworzy wiarygodną, wielowymiarową postać.    Wielowymiarowy – mimo gatunkowej, adrenalinowej kanwy – jest zresztą cały film. Owszem, znajdziemy tu pochwałę anonimowych bohaterów, którzy czuwają na posterunku po drugiej stronie słuchawki, gotowi pomóc, kiedy tylko ktoś wykręca 112. Na tym jednak nie koniec. ""Winni"" przestrzegają też, że szlachetne intencje to broń obosieczna; że wyciągając do kogoś pomocną dłoń, musisz wziąć odpowiedzialność za podjęte działanie. Möller nakręcił trzymającą na krawędzi fotela opowieść o władzy, o polu minowym decyzji i o zgubnej łatwości wydawania sądów na odległość, w eter. Sądów, które mogą mieć przecież dramatyczne skutki, ratować życia, ale i pogrążać życiorysy. Nie inaczej: podnosząc słuchawkę, igramy z moralnością. Nie ma się co dziwić, że niektórzy nie lubią rozmawiać przez telefon."
Płomienie (2018),8,"Dziewczyna bierze do ręki mandarynkę, obiera ją ze skórki, zjada ze smakiem. Tylko że żadnej mandarynki tu nie ma. ""Pantomima nie polega na wyobrażaniu sobie, że coś jest, pantomima polega na zapominaniu, że czegoś nie ma"", pada zaraz wyjaśnienie tego, co rozegrało się na naszych oczach. A może w naszych wyobraźniach? Otóż to: jeśli szukacie sceny, która pomoże odnaleźć się w enigmatycznych ""Płomieniach"", nie szukajcie dalej. Lee Chang-dong, zainspirowany opowiadaniem Harukiego Murakamiego ""Spalenie stodoły"", snuje swoją historię niczym mim, sugerując kolejne kształty, jakie może przybrać fabuła, a potem burząc iluzję, pokazując nam puste dłonie, umywając ręce. Lepiąc - jakby z powietrza - opowieść, która może być równie dobrze snem snem na jawie, wykwitem chorego umysłu, co mrożącą krew w żyłach kryminalną intrygą. Thrillerem albo psychodramą, społeczną alegorią albo tragiczną love story. A przy tym nie jakąś postmodernistyczną błyskotką, tylko filmem niemalże ascetycznym. Wbrew ognistemu tytułowi pozbawionym fajerwerków gatunkowej żonglerki.  Fabuła jest przyziemna, a zarazem dziwnie abstrakcyjna. Marzący o karierze pisarskiej introwertyk Jong-soo (Ah In Yoo), spotyka na ulicy znajomą z dzieciństwa, Hae-mi (Jong-seo Jun). Zaprzyjaźniają się na nowo, wkrótce idą do łóżka w jej ciaśniutkim pokoiku-mieszkanku, do którego słońce wpada przez okno tylko raz na dzień, odbite od wieży transmisyjnej za oknem. Akurat w momencie, gdy uprawiają seks, na ścianie pojawia się ów refleks światła, angażując uwagę chłopaka. Później, kiedy dziewczyna wyjedzie na jakiś czas do Afryki, Jong-soo zacznie odwiedzać jej dom, by karmić kota i… masturbować się, patrząc przez okno na wieżę. Niestety, Hae-mi wraca z podróży w towarzystwie nowego kolegi, Bena (Steven Yeun). Powstaje dziwny trójkąt miłosny, buzujący podskórnym klasowym napięciem.   Ojciec Jong-soo siedzi w areszcie, matka zniknęła z jego życia; apatyczny chłopak mieszka na wsi w rozpadającym się gospodarstwie, tak blisko granicy, że z oddali słychać już propagandowe komunikaty z Korei Północnej. W walce o Hae-mi nie ma on więc szans z przystojnym i wysportowanym Benem, jeżdżącym Porsche i mieszkającym w Gangnam, zamożnej dzielnicy Seulu. Mimo to Hae-mi i Ben nalegają na towarzystwo chłopaka, zapraszają go do knajp, odwiedzają w domu. Jong-soo, admirator Faulknera i Fitzgeralda, zaczyna się czuć, jakby trafił do fabuły ""Wielkiego Gatsby’ego"". To Ben, ze swoją dziwną, protekcjonalnie przyjacielską manierą, spełnia się oczywiście w tytułowej roli. Kibicuje chłopakowi w jego pisarskich próbach, wyjawia mu swój sekret: dla kaprysu lubi podpalać opuszczone szklarnie.  Bezpośredniość opowieści, jaką snuje Lee, jest zwodnicza. Wszystko jest tu bowiem niczym ów kot Haemi, który - prawie jak kot Schrödingera - istnieje bądź nie; którego Jong-soo karmi, choć nigdy go nie widział. Reżyser wciąż myli naszą czujność, ustami bohaterów podsuwa kolejne informacje, a my odruchowo bierzemy je za fakty, choć nie sposób ich ""faktyczności"" zweryfikować. Czy wszystkie te przyjacielskie podchody Bena nie są aby wyrafinowaną zemstą Hae-mi za to, że Jong-soo nazwał ją kiedyś brzydką? Trudno powiedzieć, w zasadzie nie wiadomo nawet, czy rzeczywiście kiedykolwiek się znali. Jong-soo przecież początkowo nie rozpoznaje jej na ulicy (podobno przeszła operację plastyczną), a kiedy spróbuje dociec, czy, jak sama twierdzi, za młodu wpadła kiedyś do studni, nikt nie będzie wiedział, czy taka studnia w ogóle gdzieś jest. Czy ta pantomima jest zwiastunem czegoś strasznego czy może działa tu pobudzona wyobraźnia Jong-soo, niespełnionego literata?    Lee zasiewa ziarenka wątpliwości bez uciekania się do zamaszystych gestów, burzy wiarygodność świata przedstawionego, ani na milimetr nie rozluźniając realistycznego gorsetu. Mimo gatunkowej niejednorodności nie ma tu charakterystycznych dla kina koreańskiego dynamicznych przeskoków między estetycznymi porządkami. Reżyser snuje opowieść bardzo konsekwentnie i bardzo spokojnie. Wrażenie ślamazarności jest jednak - a jakże - mylne. Rozprzężenie narracyjne to nie stylistyczna maniera, to nie sztuka dla sztuki. Lee używa powolnego tempa z premedytacją, by ostrożnie porozwieszać wszędzie Czechowowskie strzelby, nasycić drugi plan sugestywnymi tropami, rekwizytami. Wybuchowy ojciec, który zaatakował sąsiada; głuche telefony, jakie odbiera nocami Jong-soo; torba z nożami, jaką znajduje w domu chłopak; szuflada w mieszkaniu Bena pełna damskich bransoletek… Każdy z tych elementów może mieć kluczowe znaczenie, a dzięki niespiesznemu rytmowi filmu nie pojawia się wrażenie przesytu: wątki nawarstwiają się powoli, atmosfera gęstnieje dyskretnie, aż w którymś momencie gatunkowa pętla się zaciska i nagle nie ma czym oddychać. Wówczas do podkręcenia suspensu wystarcza już reżyserowi byle detal: ot, majacząca w tle sylwetka ciężarówki.  Ten gatunkowy terror ma oczywiście podłoże nie tylko prywatne, ale i polityczne. Osobiste uwarunkowania Jong-soo - burzliwa historia jego rodziny— łączą się z uwarunkowaniami narodowymi: pogłosami północnokoreańskiej propagandy czy cieniami amerykańskiej kultury. Gdzieś w tle, z telewizora, Donald Trump prawi o nierównościach społecznych, a w rozmowach na ulicach przewija się wątek dziewczyn z prowincji, które, zadłużone, znikają nagle bez śladu. Hae-mi może flirtować, zajadać się wyimaginowanymi mandarynkami i bawić w mima, ale społeczna pantomima to przecież jej codzienność: robienie dobrej miny do złej gry ciasnego mieszkanka, dorywczej pracy, braku przyjaciół, długu na karku. Fabularna ambiwalencja ""Płomieni"" brzmi tu jak diagnoza.   W jednej ze scen Ben prosi Jong-soo, by wyjaśnił Hae-mi, czym jest metafora, ten jednak, zamiast odpowiedzieć, milcząco wychodzi z pokoju. Lee Chang-dong  zachowuje się podobnie - nie interesuje go rozwiewanie wątpliwości, identyfikowanie znaków. Wręcz przeciwnie. Reżyser pyta raczej, jakich trzeba - psychicznych, społecznych, narodowych - okoliczności, by, wzorem Jong-soo, zacząć rozważać potencjalność niektórych upiornych scenariuszy. Złe obrazy nie biorą się znikąd. "
Moja żyrafa (2017),5,"Za sprawą takich dystrybutorów jak Vivarto czy Stowarzyszenie Nowe Horyzonty przez polskie kina przemknęło w ostatnich miesiącach sporo filmów familijnych nakręconych w krajach Unii Europejskiej. Na ekranach raz za razem kursował m.in. ""Traktorek Florek"", galopował ""Wicher"", kolejne przygody przeżywali ""Kacper i Emma"". Wymienione tytuły łączy podobna prawidłowość: trudno pałać do nich szczerym entuzjazmem, a zarazem żal je krytykować Wszystkie mają przecież serce po właściwej stronie: propagują pozytywne wartości, nie brakuje im edukacyjnych walorów. Ponadto przypominają, iż kino dla najmłodszych nie musi kończyć się na wytworach z hollywoodzkiej taśmy produkcyjnej. Sęk w tym, że ich realizacja jak i aspekt rozrywkowy pozostawiają sporo do życzenia. Niestety, ""Moja żyrafa"" potwierdza tę regułę.       Liam de Vries  Hamster FilmLemming FilmA Private View  Bohaterami tej belgijsko-holendersko-niemieckiej koprodukcji są 4-letni Rafał oraz jego najlepsza przyjaciółka, tytułowa Rafa. Oboje przyszli na świat tego samego dnia i od tej pory spędzali ze sobą większość czasu. Relacja zostaje wystawiona próbę, gdy Rafał zaczyna chodzić do przedszkola, zaś Rafa - która zdaniem dorosłych wie już o życiu wystarczająco dużo - musi zostać w zoo. Początkowo chłopiec nie potrafi się zaklimatyzować w nowym miejscu. Z czasem udaje się mu się jednak przezwyciężyć nieśmiałość i znaleźć wspólny język z kolegą z grupy. Osamotniona żyrafa zaczyna niesłusznie podejrzewać, że otoczony wianuszkiem nowych kompanów maluch zapomniał o niej. Czy nierozłącznym dotąd towarzyszom uda się wyjaśnić nieporozumienia, by znów móc bawić się ramię w łapę?       Liam de Vries  Hamster FilmLemming FilmA Private View  Wielu młodych widzów dostrzeże w Rafale swojego rzecznika. Problemy z adaptacją w przedszkolu, tęsknota za zostawionymi w domu bliskimi, konieczność pogodzenia znajomości ze szkoły i podwórka - to przecież zmartwienia, z którymi muszą mierzyć się kilkulatkowie żyjący pod różnymi szerokościami geograficznymi. Milusińskim z pewnością spodoba się także  stworzona z pomocą speców od animatroniki tytułowa bohaterka, która na przełomie lat 80. i 90. z kopytkiem w nosie dostałaby angaż w każdej amerykańskiej produkcji familijno-przygodowej. Tym większa szkoda, że twórcy ""Mojej żyrafy"" nie zainwestowali w scenariusz równie dużo czasu i energii co w praktyczne efekty specjalne. Skutek? Pretekstowa fabuła wlecze się niemiłosiernie, a bohaterowie (z wyjątkiem zakochanego w przedszkolance dziadka Rafała) są bezpłciowi i przeźroczyści. Rozumiem, iż reżyserce Barbarze Bredero zależało na tym, by dzieciaki nie były atakowane z ekranu milionem bodźców. By filmowy świat był przyjazny, uroczy i bezpieczny. Z głaskaniem trzeba jednak uważać. Można bowiem przedobrzyć, wywołując efekt odwrotny do zamierzonego. W tym przypadku: nudę. "
Książę Czaruś (2018),4,"Za siedmioma górami, za siedmioma lasami, w krainie pastelowej dachówki i gładkich jak arbuzy wieśniaków żył sobie człowiek-szpilka. Pewnego razu animatorzy wrzucili Szpilkę pod żelazko i tak powstał książę Czaruś – najbardziej szpiczasty i podłużny następca tronu w historii bajkowych monarchii. Czarosław to również król swagu – w myśl sloganu ""Kocha, lubi, szpanuje"", każdy dzień trwoni na wyrywaniu mieszczek, arystokratek i chłopek. Nie potrzebuje do tego ani złotego cadillaca, ani dyplomu Oxfordu, bo ciąży na nim klątwa czarownicy Anemii – wystarczy, że dowolna kobieta rzuci na Jego Podłużność okiem, a w mig się zakochuje. W teorii nie ma na co narzekać, ale czarna magia nie byłaby czarną magią, gdyby nie dawała straszliwych skutków ubocznych. Jeśli przed dwudziestymi pierwszymi urodzinami Czaruś nie zauroczy się na serio – i to z wzajemnością nie umotywowaną czarcim zaklęciem! – z królestwa wyparuje cała miłość. Król wykopuje więc synka z zamku – ma zmężnieć, przejść próby i ostatecznie wybrać jedną z trzech szlachetnie urodzonych narzeczonych: Kopciuszka, Śnieżkę albo Śpiącą Królewnę. Wszystkie odpowiednio humorzaste i bardzo, ale to bardzo nudne.       Vanguard AnimationWV EnterprisesStoryoscopic Films   Oczywiście, z tą ""szpiczastością"" nieco przesadzam, bo chociaż animacje nie są – oględnie mówiąc – najmocniejszą stroną ""Księcia Czarusia"", to jednak w samej historii dawało się odnaleźć pewien  potencjał przenicowania klasycznych baśniowych schematów. To w końcu film przeznaczony dla dziewczynek w wieku 7-12 lat, w którym główny bohater – chłopak-arystokrata – jest nie tylko bawidamkiem, ale także typem mocno pasywnym. We wszystkich codziennych czynnościach księcia wyręczają służący i świta rycerzy. Nikt w królestwie nie wierzy w sukces wychuchanego młodzieniaszka i dlatego potencjalni teściowie przydzielają mu płatną ochronę – złodziejka Laura, piękna i mądra, w zamian za trzy wozy złota ma robić za eskortę Czarusia i pomóc mu w ukończeniu prób męskości. To Laura – przebrana za wąsatego przewodnika – strzela w filmie z łuku, poluje, obmyśla plany i ma jako tako rozwinięte życie wewnętrzne i intelekt. I właśnie fakt, że cukierkowa bieda-estetyka – typowy róż i złoto księżniczkowych zamków, pałaców i lasów – kontrastuje z silną dziewczyńską bohaterką – taką, co to lubi dobrze zarobić i ma łeb nie od parady – dawał jakieś nadzieje na ciekawe rozwinięcie. Prym wiodła już nie ospała i ckliwa Śnieżka z jakimś kolejnym całuśnym ochroniarzem, ale mężna Laura, harcerka wychowana na pełnym morzu, która żadnej pracy się nie boi.        Vanguard AnimationWV EnterprisesStoryoscopic Films  No i wszystko to niestety idzie z dymem, bo po pierwszych obiecujących skowronkach babskiej siły następuje szybka wolta – Czaruś wyciąga miecz, a Laura okazuje się typową miłośniczką biżuterii i tanich błyskotek. Film wraca na znajome księżniczkowe tory, opowiadając prościutką i sztampową historię o mocy romantycznej miłości i dobrym małżeństwie jako motorze wszelkich kobiecych pragnień. Tradycyjny związek, wszystkie te weselne torty, powłóczyste suknie i portrety ślubne bez mrugnięcia okiem zastępują marzenia o dalekich krainach, przygodach, skarbach i podboju. Wędrówka Laury i Czarusia opiera się na utartych baśniowych schematach, podrasowanych obecnością ""bossów"" rodem z kiepskich gier wideo i dość makabrycznymi stereotypami – jak w przypadku ludożerczych ""bab-schabów"", przedstawionych w anachronicznej i krzywdzącej konwencji afrykańskich ""dzikusek"". Tak samo przerywniki w postaci piosenek pop – w polskiej wersji językowej wykonywanych między innymi przez Honoratę Skarbek – nie mogłyby służyć nawet jako podnóżki u starych disneyowskich szlagierów. Wszystko jest w ""Księciu Czarusiu"" jakieś mniejsze, bardziej landrynkowe, kiczowate i zwyczajnie ulotne – kolorowe obrazki czmychają z pamięci nim w ogóle zdążą się do niej przebić.          Vanguard AnimationWV EnterprisesStoryoscopic Films  I chociaż możecie to uznać za biadolenie starego dziada, to już reakcja dziecięcej publiczności pozostaje barometrem czułym i precyzyjnym. Na moim seansie co rusz słyszałem za plecami szepty dziewczynek: ""Mamo, czy możemy już iść?"". I jakoś wątpię, żeby chodziło o wyjście do łazienki. W końcu po co siedzieć na czymś, co podejrzanie przypomina rutynową popołudniową rekreację przed telewizorem albo tabletem – w towarzystwie serialowych księżniczek, królewiczów i koników. Producencki portfel może i się po filmie powiększy – bo uwaga rodziców została przykuta kolejną ofertą odpoczynku od własnej latorośli – ale dziecka nowym opakowaniem tak łatwo się nie oszuka. Nawet jeśli jest się jak Czaruś i rzuca na lewo i prawo maślane spojrzenia. Człowiek-szpilka to jednak nie prawdziwy książę. A małe ""księżniczki"" wiedzą o tym doskonale."
Mamma Mia! Here We Go Again (2018),6,"Oto film, który zachwyci wszystkich fanów twórczości szwedzkiego zespołu ABBA, a także tych, którzy zakochali się w musicalu ""Mamma Mia!"" dziesięć lat temu. Dzieło Ola Parkera jest bowiem niczym innym, jak wydarzeniem okolicznościowym. Zupełnie jak w typowym benefisie, chodzi tu przede wszystkim o wspólną celebrację zjawiska jakim jest ABBA (jak również musical Phyllidy Lloyd). Co za tym idzie - filmowa strona przedsięwzięcia została potraktowana pretekstowo.       Julie Walters,  Christine Baranski,  Amanda Seyfried,  Pierce Brosnan  Universal Pictures  Twórcy ""Mamma Mia: Here We Go Again!"" zrobili wszystko, co w ich mocy, by w dwie godziny wcisnąć jak najwięcej piosenek ABBY i zachować iluzję tego, że wciąż mamy do czynienia z kinową fabułą. Scenki rodzajowe są więc bardzo zwięzłe i najczęściej kończą się po kilku kwestiach dialogowych. Wysiłek, jaki ekipa Ola Parkera włożyła w przygotowanie nowych aranżacji hitów szwedzkiej grupy, docenią wszyscy fani Anni-Frid, Benny'ego, Björna i Agnethy. Mamy więc całą masę pomysłów na wplecenie piosenek w fabułę (na przykład ""Waterloo"" śpiewane jest we francuskiej restauracji). Praktycznie cała obsada otrzymała okazję popisania się swoimi umiejętnościami wokalnymi. A ci, którym śpiewanie nie do końca dobrze wychodzi, zostali łagodnie potraktowani. Choreograficznie też wszystko wypada świetnie - jest kolorowo i dynamicznie na tyle, że fani mogą mieć problemy z usiedzeniem na miejscu.       Lily James,  Josh Dylan  Universal Pictures  Parker postarał się też, by film nie zraził do siebie tych widzów, którzy kochają musical Lloyd. Idea przyświecająca produkcji jest łatwa do odczytania. Całość bazuje na sentymencie fanów, którzy pragną raz jeszcze poczuć klimat ""Mamma Mii!"", ale niekoniecznie chcą ją oglądać, bo znają ją już na pamięć. Film powtarza i rozbudowuje historię, którą poznaliśmy w oryginale, dodając do niej tylko drobne elementy (jedynym istotnym jest tak naprawdę pojawienie się babki, którą zagrała Cher).       Andy Garcia  Universal Pictures  Niestety ci, którzy na ""Mamma Mia: Here We Go Again!"" wybiorą się dla samego filmu, licząc na ciekawą historię, będą srodze zawiedzeni. Akcja rozgrywa się jednocześnie na dwóch płaszczyznach czasowych (współcześnie i pod koniec lat 70.). Każda z nich składa się z kilku wątków fabularnych, które twórcy próbują rozwijać w krótkich przerwach między kolejnymi piosenkami. Jak nietrudno się domyślić, na dobre opowiedzenie wciągającej historii nie starczyło zwyczajnie czasu. Jeśli chodzi o wątki z trzema młodymi ojcami Sophie, tylko jeden (Sama) spełnia narracyjne minimum przyzwoitości. Młode przyjaciółki matki Sophie zauważa się praktycznie wyłącznie dlatego, że postarano się, by grające je aktorki bardzo przypominały wyglądem i zachowaniem swoje starsze odpowiedniczki. Zaś jeden z wątków ze współczesnej linii narracyjnej został skutecznie zniszczony spoilerami w zwiastunach. Jeśli więc w ogóle zapamiętuje się bohaterów filmu, to nie ze względu na to, co im się przydarza, ale z powodu sympatii wobec aktorów. Najlepszym tego przykładem jest młody Harry, którego wątek przemyka przez ekran lotem błyskawicy. Jednak grający go Hugh Skinner wypada na tyle uroczo (szczególnie w scenie z Colinem Firthem), że mimo wszystko może być mile wspominany przez widzów.       Lily James,  Alexa Davies,  Jessica Keenan Wynn  Universal Pictures  ""Mamma Mia: Here We Go Again!"" to uczciwa i klarowna propozycja: ci, którzy chcą posłuchać piosenek zespołu ABBA w wykonaniu uznanych i wschodzących gwiazd kina, będą zachwyceni. Ci, którzy liczyli na rozbudowaną i emocjonalnie wciągającą fabułę, będą kręcić nosem."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Sztuka kłamania (2018),6,"Zawodowe ścieżki reżysera Laurenta Tirarda oraz nagrodzonego Oscarem aktora Jeana Dujardina przecięły się ze sobą po raz pierwszy dwa lata temu na planie ""Faceta na miarę"". Współpraca okazała się na tyle owocna, że panowie postanowili raz jeszcze zewrzeć szeregi. Ich kolejne dzieło ""Sztuka kłamania"" to ponownie komedia romantyczna. Tym, co ją jednak wyróżnia, jest nietypowe dla gatunku tło historyczne, czyli epoka wojen napoleońskich. Połączenie współczesnego poczucia humoru z XIX-wiecznym kostiumem przyniosło ciekawy rezultat - ""Sztukę"" ogląda się niemal jak farsową wersję powieści Jane Austen.       Mélanie Laurent,  Jean Dujardin  StudioCanalFrance 3 CinémaFrance TélévisionsuFundCanal+Ciné+GV ProductionsJD ProdNexus FactoryUmedia  Jest rok 1809. Grany przez Dujardina kapitan Robert Neuville oświadcza się nadobnej Pauline (Noémie Merlant), by chwilę później otrzymać rozkaz wymarszu na front. Wojak przyrzeka zrozpaczonej narzeczonej, że osłodzi jej rozłąkę, pisząc listy. Niestety, miesiące mijają, a korespondencja nie nadchodzi. Usychająca z tęsknoty Pauline zaczyna podupadać na zdrowiu. Jej starsza siostra Elisabeth (Mélanie Laurent) postanawia więc wziąć sprawy we własne ręce, fabrykując wiadomości od narzeczonego. Z talentem godnym Alfreda Szklarskiego bohaterka opisuje w nich nieprawdopodobne przygody kapitana, by w ostatnim liście zasugerować jego mężną śmierć. Niestety, kłamstwo w słusznej sprawie odbija się dziewczynie czkawką, gdy po kilku latach Neuville niespodziewanie powraca do miasteczka.       Evelyne Buyle,  Christian Bujeau  StudioCanalFrance 3 CinémaFrance TélévisionsuFundCanal+Ciné+GV ProductionsJD ProdNexus FactoryUmedia  Wizyta uruchamia karuzelę komediowych komplikacji. Kapitan - za sprawą listów będący herosem w oczach lokalnej społeczności - musi odgrywać rolę chwata, maczo i milionera. Z kolei rozważna Elisabeth próbuje powstrzymać Pauline (która w międzyczasie została żoną i matką) przed wpadnięciem w objęcia dawnej miłości. Pod płaszczykiem towarzysko-erotycznych perypetii reżyser bierze na warsztat zaskakująco poważne zagadnienia. Mówi m.in. o stawaniu się więźniem zmyślonego wizerunku, traumie wywołanej przez wojenne doświadczenia, a także o silnych i utalentowanych kobietach, które w patriarchalnym społeczeństwie zmuszone są stać w cieniu mężczyzn. Nieprzypadkowo, gdy Elisabeth poucza Neville'a, jak wymyślać atrakcyjne, a zarazem wiarygodne historie, przywodzi na myśl ghostwriterkę udzielającą porad mniej zdolnemu klientowi.       Mélanie Laurent,  Jean Dujardin  StudioCanalFrance 3 CinémaFrance TélévisionsuFundCanal+Ciné+GV ProductionsJD ProdNexus FactoryUmedia  Szkoda więc, że koniec końców ""Sztuka kłamania"" skręca w znajome rejony, stając się jeszcze jedną sympatyczną opowieścią o tym, iż przeciwieństwa się przyciągają, a ""kto się czubi, ten się lubi"". Ot, francuski komediowy standard - umiarkowanie zabawny, odrobinę amoralny i rubaszny, ale nieprzekraczający granic dobrego smaku, z dobrze zagranym drugim planem. Największą atrakcją filmu Tirarda są odtwórcy głównych ról. Dujardin wypada doskonale jako słodki drań, który niczym Zbigniew Cybulski w ""Salcie"" rozbudza swoimi opowieściami wyobraźnię znudzonych mieszczan. Laurent w roli dumnej i uprzedzonej Elisabeth stanowi skuteczną przeciwwagę dla szarżującego partnera. Jeśli więc aktorstwo można uznać za najszlachetniejszą odmianę kłamstwa, to para gwiazd opanowała tę sztukę na piątkę.   "
Oko na Julię (2017),5,"""Oko na Julię"" zaczyna się obiecująco. W pierwszych scenach otrzymujemy kilka naprawdę dobrze wyreżyserowanych scen, w których oglądamy codzienne życie dwóch postaci zamieszkujących skrajnie odległe geograficznie i społecznie przestrzenie: amerykańskie Detroit oraz bliżej niesprecyzowany kraj arabski, najpewniej z Afryki Północnej. Oba światy łączy rurociąg transportujący ropę naftową, monitorowany przez drony przypominające żelazne pająki.        Item 7 Drony obsługuje mieszkający w Detroit Gordon. Młody mężczyzna przeżywa właśnie depresję po rozstaniu z dziewczyną. Pracuje nocami, w dzień śpi w pustym mieszkaniu, nie widać, by miał jakichkolwiek bliskich poza kolegami z pracy. Próby nawiązania kontaktu z kobietami poznanymi przez aplikację randkową także nie wydają się przynosić mu satysfakcji. Kanadyjski reżyser Kim Nguyen z dużym talentem potrafi odmalować banalną, przytłaczającą nijakość wyalienowanego, samotnego życia we współczesnym zamożnym świecie.   Z depresji i stuporu Gordona wyrywa to, co widzi w oku kamery sterowanych przez siebie dronów. Jego uwagę zwraca młoda kobieta – Ayusha, która ma zostać wydana wbrew swojej woli za starszego mężczyznę. Razem ze swoim ukrywanym przed rodziną ukochanym dziewczyna chce nielegalnie uciec do Europy. Oboje potrzebują jednak do tego 10 tysięcy dolarów, których nie mają. Gordon, podglądając z drugiego końca świata ich walkę o prawo do kształtowania swojego życia, wzrusza się nią i postanawia im pomóc.        Joe Cole  Item 7 Niestety, od momentu nawiązania kontaktu między Gordonem i Ayushą, coś złego dzieje się z filmem. Uważna obserwacja ustępuje miejsca wątpliwym rozwiązaniom fabularnym – na czele z kluczowym zwrotem akcji w połowie – i słabo umotywowanym przemianom postaci. Potwornie sentymentalne zakończenie wzięte z zupełnie innego porządku narracyjnego rozczarowuje już supełnie.   Im bardziej rozwija się film, tym większe mamy też wątpliwości co do tego, w jaki sposób przedstawiana jest w nim rzeczywistość świata arabskiego i jego relacji z zamożną północną. Reżyser bez wątpienia ma dobre intencje. Portret miasteczka Ayushy – oraz samej dziewczyny przekonująco odtwarzanej przez Linę El Arabi – jest głęboko empatyczny, uważny, stary się wychodzić poza rasistowskie klisze i stereotypy. Niestety, jak mówi stare przysłowie, dobrymi intencjami piekło jest wybrukowane. Klisze, wbrew intencjom twórców, prześwitują w wielu miejscach.       Lina El Arabi  Item 7 Historia młodej kobiety z kraju arabskiego, która potrzebuje pomocy uczciwego, szlachetnego amerykańskiego chłopaka, by uciec z piekła, jakie chce jej urządzić rodzina, ma w sobie coś głęboko protekcjonalnego – i to mimo tego że twórcy bardzo dbają, by nie zrobić  z Ayushy egzotycznej księżniczki w opałach, czekającej aż uratuje ją blond rycerz z krążkiem sterującym dronem w dłoni. Wątpliwe jest też to, że nielegalna migracja do Europy przedstawiona zostaje w filmie jako rozwiązanie wszystkich problemów bohaterki. Europa przecież nie czeka z otwartymi rękami na Ayushę i podobnych jej uchodźców. Na miejscu dziewczynę czekać będzie przecież walka o uzyskanie azylu lub statusu nielegalnej migrantki i wszystkie związane z tym zagrożenia – w filmie problemy te w ogóle nie został podjęte. Podobnie jak pytanie o związek między faktem, że Amerykanie kontrolują ropę – najpewniej największe bogactwo kraju Ayushy – a panującą w nim nędzą i zacofaniem.  Nguyen pokazuje w ""Oku na Julię"" niewątpliwy talent reżyserski, widać jednak, że gorzej radzi sobie jako scenarzysta, nie do końca ogarniając całą polityczną i społeczną złożoność tematu. Pozostaje więc mieć nadzieję, że do następnego filmu weźmie sobie bardziej zorientowanych współscenarzystów."
Pierwsza noc oczyszczenia (2018),4,"Choć konkurencja jest niemała, na miano hollywoodzkiego koniunkturalisty roku (znowu) zasłużył sobie Jason Blum. Stosowana przez niego producencka metoda ""wydać mało i zarobić dużo"" to oczywiście nihil novi. Ale bodaj od czasu Rogera Cormana - a tego imienia nie przywołuje się nadaremno - podobnego przypadku nie było. Drobne złośliwości pozostaną jednak jedynie drobnymi złośliwościami, bo faktycznie Blum częściej ze swoimi projektami trafia niż chybia. Przecież jeszcze niedawno wybierał krawat na oscarową galę. Zważywszy jednak na kapitalistyczną naturę przemysłu filmowego, trudno byłoby oczekiwać, że z dnia na dzień podetnie swoją żyłę złota i odpuści sobie przyjemność zrealizowania – a nam nieprzyjemność oglądania – czwartej już części ""Nocy oczyszczenia"", będącej zarazem tą pierwszą.        Universal Pictures Kto pamięta otwarty, a może raczej lekko uchylony finał ostatniej odsłony serii, ten musiał mieć świadomość tego, że kolejna zwyczajna (sic!) noc bezkarnej zbrodni już nie przejdzie i po ewentualnym następnym odcinku można się spodziewać albo rebelii wywołanej przez strąconą ze stołka partię albo prequela. Film rozpoczyna się więc na kilka dni przed planowanym eksperymentem z pogranicza psychologii, nauk społecznych i czystego sadyzmu, którego uczestnikami mają być mieszkańcy nowojorskiego Staten Island. Niby dobrowolnymi, tyle że rząd płaci za udział kupę forsy, a ubogie osiedla zamieszkane głównie przez mniejszości zostały wybrane nieprzypadkowo. Zasady są nam zresztą dobrze znane: na dwanaście godzin prawo - głównie to do życia - zostaje zawieszone.  Bohaterami ""Pierwszej nocy oczyszczenia"" – poza tym zbiorowym: podzielonym jak nigdy i cierpiącym z powodu gospodarczego kryzysu amerykańskim społeczeństwem – są aktywistka działająca przeciwko nadchodzącej czystce, Nya (okropna Lex Scott Davis), jej młody brat, oraz lokalny gangster Dmitri, bynajmniej nie Rosjanin, dla którego zbliżająca się noc będzie istnym rytuałem przejścia uświadamiającym, że forsa, prochy i dziwki to marne priorytety. To, co ich czeka, to żadna niespodzianka: tłumy wylęgną na ulicę i rozpocznie się huczne ludziobicie.       Lex Scott Davis,  Joivan Wade  Universal Pictures James DeMonaco tym razem odpuścił sobie reżyserię, ale podpisał się pod scenariuszem, jak nic upchanym na dwóch kartkach z zeszytu, i odstąpił tron Gerardowi McMurrayowi, filmowcowi nieprzeciętnemu, dla którego jak nic ""Pierwsza noc oczyszczenia"" to obligatoryjne frycowe. Nie da się ukryć, że jego zaangażowanie pozwala rozpatrywać recenzowany tytuł także z perspektywy rasowej. Wszystko jest tutaj jednak ciosane siekierą (czasem dosłownie), łopatologiczne, podporządkowane gatunkowym kliszom i miejscami nawet lekko cyniczne, jakby Blum chciał poprawić po ""Uciekaj!"". Bo jak inaczej odczytać wyrzynające czarne osiedla bandy z kapturami Ku-Klux-Klanu na łbach czy pomykającego w esesmańskim płaszczu dowódcę oddziału urządzającego po blokach istną czystkę etniczną? Nie jest lepiej, jeśli spojrzeć na ewidentną tutaj pretensję do zajęcia głosu w sprawach społecznych. Seria całkiem śmiało rości sobie do tego prawa, szczególnie po trzeciej części, gdzie mówiono sporo o paralelach pomiędzy filmową rzeczywistością a szykującą się do wyborów prezydenckich Ameryką. Dowodzi to chyba jedynie niebywałej przedsiębiorczości Bluma, bo film McMurraya faktycznie gra na lękach związanych z potencjalnymi manipulacjami rządu knującego, aby pozbyć się wszystkich, którzy nie pasują do ustalonego z góry szablonu, odrysowanego - a jakże - od stanu posiadania co majętniejszej klasy średniej. Innymi słowy, noc oczyszczenia nie jest wentylem do spuszczenia nagromadzonej przez cały rok pary, ale narzędziem politycznym, wykoślawioną wersją programu pomocy społecznej, polegającą na wykończeniu tych, którzy, zdaniem tych u władzy, zbyt mocno przyssali się do opiekuńczego cycka systemu. Nie trzeba dodawać, że to tylko kontekstowa nadbudówka, zbędne filmowi dywagacje, bo McMurraya  zwerbowano do nakręcenia krwawej jatki, a nie manifestu.    I tu ""Pierwsza noc oczyszczenia"" się jako tako sprawdza, bo po sennym początku rozkręca się na dobre spirala przemocy, jucha tryska, granaty wybuchają, noże tną, co śledzimy łakomym okiem, kibicując tym choć trochę porządnym. A przecież, nie oszukujmy się, po to przyszliśmy do kina."
McQueen (2018),7,"Kto mnie zna, ten zdaje sobie sprawę, iż orientację w świecie mody mam równie dobrą co w środowisku hodowców jedwabników. Jestem przekonany, że zwrot ""prêt-à-porter"" wymyślił Robert Altman, a ""haute couture"" to ani chybi członek rodziny Randy'ego Couture'a. Przyznaję zatem bez bicia: zanim obejrzałem ""McQueena"", nazwisko tytułowego projektanta kojarzyłem głównie z podpisów pod zdjęciami w kolorowych magazynach. No wiecie, hollywoodzka gwiazda X przespacerowała się po czerwonym dywanie w nowej wyzywającej kreacji od Y. Gdybym więc miał skomplementować film Petera Ettedgui i Iana Bonhôte'a jednym zdaniem, napisałbym po prostu: świetnie się oglądało, z chęcią dowiedziałbym się więcej. ""McQueen"" to dobrze skrojony dokument biograficzny. W przystępny sposób przedstawia sylwetkę oraz twórczość bohatera, nie popadając przy tym w bezkrytyczny zachwyt. Redakcje ""Vogue'a"" i Filmwebu lubią to.        Moving Pictures MediaCreativity CapitalElectric Shadow Company, TheSalon Pictures        Moving Pictures MediaCreativity CapitalElectric Shadow Company, TheSalon Pictures        Moving Pictures MediaCreativity CapitalElectric Shadow Company, TheSalon Pictures  Ekranowa historia zmarłego w 2010 roku Alexandra McQueena została podzielona na pięć rozdziałów. Ich tytuły odnoszą się do nazw kolekcji będących kamieniami milowymi w karierze Brytyjczyka. Z elegancko zmontowanego kolażu materiałów archiwalnych oraz opowieści płynących z ust bliskich i współpracowników wyłania się obraz piekielnie zdolnego artysty, który do perfekcji opanował zarówno sztukę krawiectwa, jak i public relations. McQueen kochał igrać z ogniem. W wywiadach przyznawał się do inspiracji m.in. skórzano-lateksową garderobą klienteli klubów dla fetyszystów oraz historią Kuby Rozpruwacza. W przypływie  natchnienia szył sukienki z folii. Z kolei swoim modelkom kazał wcielać się na wybiegu w ofiary gwałtu, pacjentki zakładu zamkniętego albo dzikie zwierzęta. Z jednej strony ta ""doktryna szoku"" była podyktowana ambicją wyznaczania nowych horyzontów w modzie. Z drugiej – chęcią utarcia nosa snobistycznym arbitrom elegancji przez dzieciaka z robotniczej dzielnicy Londynu. Wreszcie znakomicie sprawdzała się jako narzędzie marketingowe. Wszystko w myśl zasady ""nie ważne, co mówią, ważne, żeby mówili"". Jak stwierdza w pewnym momencie inny gigant branży, Tom Ford: Alexander łączy poezję z komercją, jest praktyczny.  Ettedgui i Bonhôte oddają cesarzowi co cesarskie – McQueen wielkim projektantem był i basta. Pracował za trzech, pokładami kreatywności mógłby obdzielić dwudziestu. Całe swoje życie podporządkował sztuce. Ba, nawet własną śmierć planował zamienić w performance. Twórcy nie ignorują jednak niewygodnych fragmentów biografii bohatera. Mają odwagę przyznać, że potrafił on w mało przyjemny sposób obchodzić się z najbliższym otoczeniem, zaś dla podwładnych bywał tyranem. Z kolei sukces zawodowy okupił depresją i uzależnieniem od narkotyków. Jak pisał klasyk: przez ciebie płynie strumień piękności, ale ty nie jesteś pięknością. W ""McQueenie"" wzniosłość nieustannie kroczy pod rękę z prozą życia. Artysta-rebeliant narzeka na nadmiar obowiązków i niespłacone raty kredytów. Jednym okiem patrzy w przyszłość, wprowadzając do swoich pokazów roboty i hologramy. Drugim łypie z zazdrością na kolegę po fachu Johna Galliano, który dostaje od koncernów modowych (traktujących projektantów jak podkute złotem konie pociągowe) nieporównywalnie większe budżety. Prawa dłoń kreśli na kartce śmiałe projekty ubrań. Lewa z bezsilności zaciska się w pięść.        Moving Pictures MediaCreativity CapitalElectric Shadow Company, TheSalon Pictures        Moving Pictures MediaCreativity CapitalElectric Shadow Company, TheSalon Pictures        Moving Pictures MediaCreativity CapitalElectric Shadow Company, TheSalon Pictures  Życiorys Alexandra McQueena rymuje się w wielu miejscach z historią Whitney Houston, innej zmarłej młodo wybitnej artystki, o której możemy obejrzeć w kinach dokument. Schemat biografii jest podobny: naznaczone traumami dzieciństwo – ekspresowy awans na najwyższe piętro show-biznesu – presja w pracy, pustka w domu – flirt z używkami – pęd ku autodestrukcji – cmentarz. Zupełnie, jakby połączenie talentu, nadwrażliwości i wielkich pieniędzy było zawsze gotową receptą na katastrofę. Czy właśnie dlatego oglądając film Ettedgui i Bonhôte, na przemian odczuwa się smutek i ulgę? Smutek, ponieważ na ekranie unicestwia się genialna jednostka, która całe życie miała odwagę iść pod prąd. Ulgę, bo... to jednak nie my. Być może sława, uznanie i bogactwo dają szczęście, ale o tym z filmu o McQueenie się nie dowiecie. "
Co w trawie piszczy (2017),4,"""Jaki to plagiat?"" to gra, w którą można zagrać z dystrybutorami przemykających przez polskie ekrany animacji. Pomiędzy etatowymi blockbusterami amerykańskich studiów czy okazjonalnym anime lub ambitniejszą arthouse’ową produkcją nasi milusińscy oglądają bowiem głównie podróbki, względnie stylizacje. Kto nie wierzy, niech tylko poczeka na krajową premierę malezyjskich ""Aut"" (""Klakson i spółka"", już w listopadzie). Nie powiem, gra jest dość prosta i zazwyczaj niezwykle łatwo jest zidentyfikować pierwowzór – o to zresztą chodzi. Nic zatem dziwnego, że wytrenowanemu na kolejnych fałszywkach widzowi na widok ""Co w trawie piszczy"" w głowie zaraz uruchamiają się trybiki cynizmu i odpalają pierwsze skojarzenia: a to pixarowskie ""Dawno temu w trawie"", a to stara dobra ""Pszczółka Maja"". A tu pudło. Tym razem mamy bowiem do czynienia nie z ""ekranizacją"" cudzego filmu, tylko z ekranizacją serii francuskojęzycznych książek dla dzieci (wydanych zresztą w Polsce). Cóż jednak z tego.        Bidibul ProductionsOnyx Films  Autorem książeczek jest pisarz i ilustrator Antoon Krings, który postanowił zaadaptować się sam (figuruje jako współscenarzysta i współreżyser filmu). Ale w tłumaczeniu coś się chyba zgubiło. Literacki pierwowzór miał przecież charakter raczej skromny i anegdotyczny, opowiadał o drobnych perypetiach obdarzonych rymującymi się imionami owadów (Tonik Pasikonik, Dobrołka Pszczółka, Skarabeusz Mateusz, łapiecie). W wersji filmowej te sympatyczne w swej antropomorficznej banalności postacie zostają jednak zaprzęgnięte w machinę trzyaktowej epickiej opowieści. Zamiast historyjki o tym, jak Leszek Weszek wypada z czyjejś owłosionej głowy i musi znaleźć sobie nową czuprynę, dostajemy klasyczną hollywoodzką narrację o znudzonej byciem królową królowej, próbie przejęcia tronu przez złowrogą krewną i niepozornych bohaterach ratujących ul. Zamiast do ""owadzich"" animacji bliżej stąd zatem do disnejowskiego ""Króla Lwa"". Nie powiem, wysokie progi. Za wysokie.  O dziwo, pierwsze minuty ""Co w trawie piszczy"" zapowiadają jednak coś więcej niż animowane kino klasy B. Film rozpoczyna czarna plansza, na której pojawia się lista płac, a z offu rozbrzmiewa muzyka lasu – wygląda to raczej jak czołówka jakiegoś kandydata do Złotej Palmy, a nie typowa, atakująca od pierwszej minuty wulgarna pstrokacizna kolejnych fałszywek (skojarzenie potęgują francuskie nazwiska twórców). Potem rusza sekwencja przedstawiająca nam głównego bohatera, Tonika Pasikonika. To w zasadzie minietuidka, w której ważny jest nie tylko sympatyczny owad, ale i z czułością wykreowany na ekranie nastrój wieczoru na leśnej łące. Niestety, to by było na tyle: animowana poezja ustępuje zaraz miejsca animowanej prozie. Przez moment było całkiem szlachetnie, przez resztę seansu będzie całkiem sztampowo.         Bidibul ProductionsOnyx Films          Bidibul ProductionsOnyx Films          Bidibul ProductionsOnyx Films Bajkowym postaciom z książek Kringsa brakuje potrzebnego tu psychologicznego ""mięcha"", jego historyjki nie chcą układać się w żelazną hollywoodzką drabinkę, a w anonimowych cyfrowych dizajnach gubi się urok odręcznych ilustracji z oryginałów. Magia wyparowała. Oglądając ""Co w trawie piszczy"", oglądamy więc ciąg fabularnych odruchów bezwarunkowych, machinę, która niby się kręci, ale brak jej ducha. Nie pomaga novum francuskiego kolorytu (""La Vie en rose"" Édith Piaf w charakterze piosenki przewodniej), nie pomagają wysilone kalambury i podane ciężką ręką aluzje (Pchelio Iglesias, Borys Mszyc), nie pomaga zbyt trudny dla dzieci język (""ona prowadzi politykę rozpasania""), zbyt duża liczba bohaterów i chybione próby podbicia dramatycznej stawki (wątki obcinania głowy czy tragicznej śmierci w pożarze). Pomaga jedynie nietoperz zachowujący się jak… pies. Wszystko okraszone jest oczywiście morałem o potrzebie współpracy i równowagi, o tym, że trzeba znać swoje miejsce w ekosystemie, ale też że warto mieć marzenia i dążyć do ich realizacji. Kogo jednak obchodzą podobne recenzenckie wypociny. Jak wiadomo, najlepszymi krytykami podobnych filmów pozostają dzieci. A jeśli o nie chodzi, podczas seansu odniosłem wrażenie, że raczej się nudzą."
"Niezwykła podróż fakira, który utknął w szafie (2018)",9,"Kanadyjczyk Ken Scott jest żywym dowodem na to, że czasem trzeba porzucić Fabrykę Marzeń, by urzeczywistnić sny. Jego amerykańskie obrazy (""Wykapany ojciec"" i ""Niedokończony interes"") raczej nikomu nie zapadły w pamięci. Nakręcona w Europie z międzynarodową obsadą ""Niezwykła podróż fakira, który utknął w szafie"" (oparta na książce Romaina Puértolasa pt. ""Niezwykła podróż fakira, który utknął w szafie Ikea"") to jednak zupełnie inna para kaloszy. To kolorowa, pełna nie tylko energii i emocji, ale też mądrości komedia, w której zakochają się wszyscy amatorzy filmowych baśni. Jest w niej magia i tak olbrzymia dawka pozytywnej energii, że po wyjściu z kina poczujecie się lżejsi, szczęśliwsi, a na świat, ludzi i swoją przyszłość spojrzycie przez różowe okulary.       Dhanush  Impact FilmsRadio Télévision Belge Francophone (RTBF)Vamonos FilmsSony Pictures Home EntertainmentBrio FilmsScope Pictures  ""Niezwykła podróż fakira, który utknął w szafie"" mogłaby się spokojnie znaleźć we współczesnym kanonie ""Baśni tysiąca i jednej nocy"". To widz jest sułtanem, którego oczaruje swoją opowieścią Szeherezada. Co prawda, w filmie miejsce kobiety zajmuje mężczyzna, ale wystarczy kilka minut, by każdy znalazł się pod urokiem historii snutej przez Ajatashatru Oghasha Rathoda (fantastyczny Dhanush).  Opowiada on o swoim życiu: od dzieciństwa spędzonego w biedzie na ulicach Mumbaju po młodość upływającą na niezwykłej podróży przez pół Europy. Nominalnie jego publiczność stanowi trzech ulicznych rozrabiaków, którzy właśnie zostali skazani na pobyt w poprawczaku za drobne kradzieże. Aja więc dość swobodnie traktuje swoją biografię, dodając do historii całą masę niezwykłych, wręcz magicznych momentów. W rzeczywistości jednak jego opowieść skierowana jest do widzów, a naginanie rzeczywistości skrzętnie wykorzystuje reżyser, by pokazać świat pełen magii i niesamowitych zbiegów okoliczności. Efektem tego jest niekończący się korowód scen tak zabawnych, że wielokrotnie będziecie wybuchać gromkim śmiechem.       Dhanush  Impact FilmsRadio Télévision Belge Francophone (RTBF)Vamonos FilmsSony Pictures Home EntertainmentBrio FilmsScope Pictures         Bérénice Bejo,  Dhanush  Impact FilmsRadio Télévision Belge Francophone (RTBF)Vamonos FilmsSony Pictures Home EntertainmentBrio FilmsScope Pictures         Dhanush  Impact FilmsRadio Télévision Belge Francophone (RTBF)Vamonos FilmsSony Pictures Home EntertainmentBrio FilmsScope Pictures Komediowym żywiołem okazuje się pochodzący z Indii odtwórca głównej roli Dhanush. Najbardziej trywialną scenę potrafi rozsadzić swoją nieokiełznaną energią i czarującą ekranową charyzmą, nawet żarty wtórne i oczywiste zamieniając w perełki humoru. Ale pozytywna energia to również duża zasługa samego reżysera i jego równie nieskrępowanej wyobraźni. Ken Scott w wielu momentach zaskoczy widzów nietuzinkowymi pomysłami w rodzaju rozśpiewanej sekwencji na angielskim komisariacie policji czy szalenie kolorowej sceny tanecznej rodem z największych hitów Bollywoodu.  ""Niezwykła podróż fakira, który utknął w szafie"" to również piękna i wzruszająca opowieść miłosna. A nawet dwie, bo pięknym wątkiem pobocznym okazuje się historia filmowej gwiazdy, w którą wciela się Bérénice Bejo. Dla każdego, kto wierzy w prawdziwą miłość zdolną pokonać wszelkie przeszkody, obraz Kena Scotta jest lekturą obowiązkową. Wzmocni w Was bowiem wiarę w moc szczerego uczucia.  Jak każda szanująca się baśń, tak i ""Niezwykła podróż fakira, który utknął w szafie"" porusza również tematy aktualne dla odbiorców, oferując mądrość i prostą lekcję życia. W tym przypadku twórcy poruszyli problem imigrantów i uchodźców. Zrobiono to jednak delikatnie i z wyczuciem, by nie odstręczyć widzów, dla których jest to temat drażliwy. Myślą przewodnią filmu jest bowiem łączenie ludzi w nadziei na lepszą przyszłość, a nie podsycania konfliktów wynikających z trudnej przeszłości. Ken Scott, Dhanush oraz reszta osób odpowiedzialnych za ""Niezwykłą podróż fakira, który utknął w szafie"" w pełni się z tego zadania wywiązali. Od czasu ""Króla rozrywki"" nie było w naszych kinach filmu równie kolorowego, magicznego i przepełnionego pozytywną energią."
Sicario 2: Soldado (2018),6,"Świat oglądany z drona traci na wartości. I nie chodzi wyłącznie o jego złowieszczą ""płaskość"" czy abstrakcyjność, ale o utratę perspektywy moralnej – nie ma tu ludzi, są tylko obiekty. Oko globalnego nadzorcy sprawnie lokalizuje wrogie ciała, śledzi, a jeśli trzeba – wymazuje z powierzchni ziemi. Dronowe obrazy były wizualnym znakiem rozpoznawczym pierwszego ""Sicario"", korespondując z podstawowym filmowym pytaniem: czy da się walczyć ze złem samemu nie stając się bestią? Reżyseria Denisa Villeneuve'a dodawała prostemu w gruncie rzeczy scenariuszowi Taylora Sheridana mrocznej, kubrickowskiej gęstości oraz odpowiedniego ciężaru moralnego. W świecie winnych i uwikłanych protagonistka Emily Blunt zachowywała naiwną czystość – zmaskulinizowanej zabawie w wojnę przeciwstawiała rozsądek, uniwersalny fundament praw człowieka oraz zwyczajną niezgodę na cierpienie.       Jeffrey Donovan,  Josh Brolin  Black Label MediaLionsgateRai CinemaThunder Road Pictures W ""Soldado"" perspektywy dronowej mamy nawet więcej. W scenie otwierającej film reflektory helikopterów wyłapują z mroku pojedyncze figurki nielegalnych imigrantów na granicy meksykańsko-amerykańskiej. Jeden z mężczyzn, otoczony kordonem mundurowych, wysadza się w powietrze z okrzykiem ""Allahu akbar!"". W USA grupa zamachowców-samobójców detonuje bomby w supermarkecie, a twórcy spoglądają na ten akt terroru w sposób tak dosłowny i pozbawiony głębszego fabularnego uzasadnienia, że w Stanach ściągnęli na siebie oskarżenia o łamanie tabu i uprawianie kina eksploatacji. Rzeczywiście, brutalna przemoc nie ma w ""Sicario"" hamulców – oblepia świat krwawym kożuchem, organizuje praktyki oficjalne i przestępcze, przesącza się nawet do języka mówionego. Jej wiodącą figurą jest agent federalny Matt Graver (Josh Brolin), człowiek od brudnej roboty i zacierania śladów po zagranicznych interwencjach Waszyngtonu. W Afryce z uśmiechem na ustach torturuje mężczyznę podejrzanego o przerzucanie na Zachód terrorystów ISIS. Szczękę ma po amerykańsku wydatną i kwadratową, mocną niczym gospodarka USA w dawnych czasach nieograniczonego prosperity. Ta gęba zmiażdży i przeżuje wszystko i wszystkich, bo prawa śmiertelników są dla niej jak miękka glina. Nagina rzeczywistość pod własne cele, w myśl zasady, którą cyniczny Graver wyłożył w jednym prostym zdaniu: ""Because I'm special"".         Black Label MediaLionsgateRai CinemaThunder Road Pictures W ""Sicario"" Villeneuve'a etyczną przeciwwagą dla Gravera była Kate Macer, w ""Soldado"" Stefano Sollimy podobnej przeciwwagi brak. Atmosferę filmu kształtuje odór przetrawionej whiskey, viagra, twardy zarost i po męsku szorstkie relacje. Benicio del Toro powraca jako Alejandro, żeby zabijać z zimną krwią i mruczeć pod nosem litanię zemsty. Na polecenie Gravera ma wywołać wojnę między meksykańskimi kartelami – uprowadzić Isabel, córkę narkotykowego bossa Carlosa Reyesa, a następnie zrzucić winę na bratnią grupę przestępczą. Alejandrem kieruje prywatna wendeta – co wiemy z pierwszego filmu, rządem USA podobnie: chodzi o zemstę na kartelu za organizowanie przerzutu islamskich terrorystów. Grupa operacyjna otrzymuje pełne błogosławieństwo sekretarza obrony, co umożliwia swobodne naginanie prawa i prowadzenie de facto wojny hybrydowej, oczywiście przy zachowaniu maksimum dyskrecji. I kiedy bohaterowie tak porywają i zabijają z zimną krwią obywateli Meksyku, my w równoległych ciągach śledzimy historię zdecydowanie bliższą aktualnym amerykańskim debatom politycznym. W przygranicznym McAllen w Teksasie nastoletni Miguel opowiada matce, że idzie do szkoły, a w rzeczywistości jedzie z kuzynem robić dla kartelu. Pracuje jako przewodnik imigrantów w drodze przez granicę, codziennie ryzykuje życiem, uczy się podstawowej reguły podziemnej ekonomii – pracuj krótko, lecz z bardzo dużym zyskiem. Świat mężczyzn z ""Soldado"" trawi permanentny kryzys wartości, ich rozbujane testosteronem ego jest nieustannie miażdżone brutalnym rachunkiem wpływów i strat. Męskie ciała posiadają władzę ledwie iluzoryczną – mają broń i własne pięści, ale bez zgody kompleksu militarno-przemysłowego nie zrobią nawet kroku.       Benicio del Toro  Black Label MediaLionsgateRai CinemaThunder Road Pictures         Isabela Moner  Black Label MediaLionsgateRai CinemaThunder Road Pictures Nie widzę nic złego w fakcie, że Sollima tka na takiej męskocentrycznej kanwie prawie cały film. Problem leży raczej w proporcjach, w braku jakiegokolwiek dialogu z tą ""szorstką"" perspektywą, próby jej krytycznego zdyskontowania czy dodania jakiegoś kontrapunktu. Balonik testosteronu nie pęka, mało tego – rośnie dalej, kulminując w ultrabrutalnym finale, pozbawionym niestety ostrza mocniejszego niż zwyczajne zaskoczenie. Modele męskości są tutaj opatrzone, korzeniami sięgają westernów Johna Forda na czele z kultowymi ""Poszukiwaczami"" – Alejandro odnajduje w relacji z porwaną Isabel namiastkę utraconego ojcostwa, jego serce mięknie, żądza mordu przestawia się na tryb karmienia i otaczania bezpieczeństwem. Tak jakby jedyną szansą na spacyfikowanie męskiej brutalności było posiadanie dziecka – wizja tyleż konserwatywna, co zwyczajnie nieprawdziwa. Poza tym wszystkim ""Soldado"" jest dziełem zupełnie sprawnym – w kwestii rzemiosła Sollima czerpie z dorobku swojego poprzednika, uderzając na przemian w tony podniosłe i fatalistyczne, budując atmosferę odpowiednio gęstą i mroczną, grając napięciem typowym dla ciężkiego kina sensacyjnego. Mamy nawet parę rozwiązań zgoła identycznych jak u Villeneuve'a, choćby długą, naszpikowaną pirotechniką i kręconą z kilku perspektyw scenę przejazdu konwoju wojskowego przez meksykańską granicę.   Brakuje natomiast czegoś, co nazwałbym ""aurą"" albo ""duchem"" pierwszego ""Sicario"" – przewiercającego na wskroś poczucia trwogi, wrażenia, że oto nadszedł nieodwracalny kryzys egzystencji i cały sens dotychczasowych stosunków międzyludzkich za chwilę zostanie po wsze czasy utracony. Dla wielu było to ostatecznym dowodem na pretensjonalność filmowej polityki Villeneuve'a, dla mnie – jej podstawową siłą. Z tego powodu w ""Soldado"" trudno mi zobaczyć godnego następcę filmu z 2015 roku, dostrzegam za to próbę transformacji uszlachetnionego gatunku w typową gatunkową franczyzę – dobre kino akcji z mocnymi męskimi bohaterami. Coś, co ogląda się z przyjemnością, ale już za chwilę niewiele się z tego pamięta. I pod tym względem film Sollimy ma niestety wiele wspólnego z własnym kiczowatym plakatem. Jest na nim coś na kształt tatuażu z czaszką i różami – fajnie taki wygląda na ramieniu, dodaje animuszu, wskazuje na wysokie stężenie testosteronu i męskie zainteresowania. Tyle że w wielkomiejskiej kawiarni wszyscy goście już taki mają. A nasze szanse na zwycięstwo w samczych zawodach właśnie poleciały na łeb na szyję."
Obietnica poranka (2017),9,"""Obietnica poranka"" stanowi łakomy kąsek dla filmowców. Obficie czerpiąca z życia pisarza powieść Romaina Gary'ego (właść. Romain Kacew) jest bogata w wydarzenia, ma w sobie poczucie humoru i niepodrabialny wdzięk. Nic dziwnego, że niemal pół wieku po premierze adaptacji wyreżyserowanej przez Jules'a Dassina, swoją wersję przygotował także Eric Barbier. Francuski reżyser nie poszedł jednak na łatwiznę i znacząco wykroczył poza konwencjonalne kino biograficzne. W ujęciu Barbiera ""Obietnica"" okazuje się przede wszystkim zaskakująco złożoną opowieścią o relacji matki i syna. Z tego względu, wchodzący na polskie ekrany w niefortunnym terminie i bez specjalnego rozgłosu francuski film może okazać się jedną z największych niespodzianek obecnego sezonu.  Ekranowa narracja prowadzona jest z perspektywy dojrzałego Gary'ego (charyzmatyczny Pierre Niney) – cenionego literata, który ukończył właśnie swą najnowszą książkę. Egocentryczny i zagubiony w rzeczywistości pisarz ma w sobie coś nieodparcie dziecięcego. Wrażenie to potęguje się jeszcze, gdy przyjrzymy się kształtowi relacji bohatera ze starszą o dekadę, wyraźnie dominującą żoną. Jak łatwo się domyślić, klucz do rozwiązania zagadki kryje się w przeszłości Gary'ego i wpływie, jaki wywarła na niego matka.  Choć zajmowanie się relacjami rodziców i dzieci grozi powielaniem banałów i klisz, ""Obietnica"" nie dostarczy pożywki amatorom zwulgaryzowanej psychoanalizy. W filmie Barbiera nie dochodzi także do powielania stereotypów kulturowych. Choć matka Gary'ego nie ukrywa swego pochodzenia, bynajmniej nie zachowuje się wobec syna jak stereotypowa, nadopiekuńcza ""yiddishe momme"". Owszem, Nina Kacew (zaskakująco autoironiczna Charlotte Gainsbourg) chce kontrolować niemal każdą sferę życia swojego syna, lecz jednocześnie wspiera Romaina i pielęgnuje rodzące się w nim poczucie wyjątkowości.   Chwilami pokładana przez bohaterkę wiara w potomka przybiera rozmiary cokolwiek groteskowe. Dzieje się tak choćby w scenie, w której – u progu II wojny światowej – Nina całkiem na serio przekonuje Romaina, że powinien wsiąść w pociąg do Berlina i dokonać zamachu na Hitlera. Egzystowanie pod ciężarem równie absurdalnych oczekiwań wydaje się niełatwe, ale jeszcze trudniejszym doświadczeniem okazuje się dla obojga przymusowa rozłąka. Podejmując wątek bohaterów, którzy nie mogą żyć zarówno ze sobą, jak i bez siebie, ""Obietnica"" pomysłowo wpisuje relację rodzinną w kontekst rodem z melodramatu. Jakby na potwierdzenie tych słów, w miarę rozwoju intrygi humor filmu coraz częściej ustępuje miejsca wzruszeniom. W dziele Barbiera równie istotny okazuje się jeszcze inny trop – autotematyczny. Nina, niespełniona aktorka, przedstawiająca się jako znajoma samego Lwa Kuleszowa, od początku uczy małego Romaina, że życie to gra. W ujęciu pani Kacew przeświadczenie to nie ma w sobie jednak goryczy. Zamiast tego, przynosi krzepiące poczucie możliwości sterowania swoim losem i upiększania niedoskonałego świata. Romain na własne oczy dostrzega potęgę fikcji, gdy widzi, jak matka wykorzystuje swe umiejętności, by wtopić się w tłum w zamieszkanym przez Polaków przedwojennym Wilnie. Drugi akt tego życiowego spektaklu następuje już po przeprowadzce do Nicei, gdzie oboje bohaterowie muszą radzić sobie z tym, że – wbrew oczekiwaniom – wciąż muszą być traktowani jak outsiderzy.  W tym kontekście cała kariera Gary’ego wydaje się kontynuacją strategii opracowanej przez Ninę. Traktując zdolność do literackiej konfabulacji jako przepustkę do sławy, pisarz nie tylko bierze odwet na rozczarowującej rzeczywistości, lecz także spełnia marzenie ukochanej matki. Fakt, że na ekranie udało się przekonująco przedstawić tę mieszankę gniewu i czułości, stanowi największą zaletę filmowej ""Obietnicy"". "
"Ratunku, zmniejszyłem rodziców (2018)",4,"Miniaturyzacja ludzi oraz podglądanie przez mikroskop ich społecznych rytuałów to całkiem fotogeniczna materia dla kina. ""Kochanie, zmniejszyłem dzieciaki"", ""Kingsajz"", ""Pomniejszenie"" – temat jest nośny, daje pole do popisu właściwie wszystkim na planie. Reżyserzy mogą wygrywać dynamikę pomiędzy bohaterami skrajnych rozmiarów, aktorzy – stosować metodę Stanisławskiego w scenach ucieczek przed gigantycznym kotem, z kolei fachowcy od efektów specjalnych – zacierać granice pomiędzy światami dużych i małych. Niestety, w filmie Tima Tragesera wszyscy poza scenarzystą byli na chorobowym.        Oskar Keymer,  Maximilian Ehrenreich,  Georg Sulzer,  Lina Hüesker,  Eloi Christ  Jako że mówimy o sequelu, kłopotliwe pytanie o zasady działania filmowej rzeczywistości przestaje być istotne. W świecie pełnym duchów, gadających szkieletów i mądrych nastolatków, zmniejszanie ludzi to tylko kolejna czarodziejska sztuczka. Chodzi tak naprawdę o przygodowo-inicjacyjną narrację, na mocy której para rezolutnych dzieciaków oraz ich malutkich rodziców da odpór wrednej nauczycielce. Co prawda tej ostatniej się zmarło, lecz nie przeszkadza jej to w astralnej formie bujać się po korytarzach szkoły i knuć kolejne intrygi. Felix i Ella muszą zatem po raz kolejny zakasać rękawy i posprzątać cały ten metafizyczny bałagan.        Julia Hartmann,  Axel Stein          Oskar Keymer,  Axel Stein          Anja Kling  Sam pomysł jest oczywiście świetny (czytaj: świetny jak każdy), z kolei fabuła ma odpowiedni wektor: to po części slapstick, trochę komedia pomyłek, a momentami familijna bajka z morałem. Dzięki różnicy w gabarytach, młodzi i starzy wreszcie zaczynają zwracać na siebie uwagę i wykładają sobie w bezpretensjonalny sposób kolejne lekcje życia. Z kolei sceny, w których prowizorycznie zmontowane przez bohaterów sprzęty stają się dla ich rodziców survivalowym ekwipunkiem, są najlepsze w filmie i na pewno zachwycą małoletnią widownię. To taki katalog lifehacków w ekstremalnym i absurdalnym wydaniu.   Niestety, reżyserskie umiejętności Tragesera, wątpliwa charyzma odtwórców głównych ról oraz generalne lenistwo pionu technicznego, nie pozwalają w wystarczającym stopniu cieszyć się filmem. Całość jest zainscenizowana bez polotu, dzieciaki wygłaszają swoje kwestie, jakby grali w oscarowym dramacie albo przynajmniej u Johna Hughesa, z kolei każdy subtelny żart jest zabity przez ekspresję rodem z pantomimy. Pastelowa kolorystyka zamienia obraz w coś z pogranicza baśni i magicznego realizmu, lecz za mało tutaj przekory, dzikości, wytworów szalonej wyobraźni, a za dużo cukru, od którego może rozboleć głowa.    W poprzedniej części bohaterowie zmniejszyli nauczycielkę. W tej – rodziców. Biorąc pod uwagę, jak bardzo rozwinięte są ich umiejętności społeczne, widzę tu materiał na jakieś sto pięćdziesiąt tysięcy sequeli. Zamieniłbym jednak wszystkie te filmy na małą-wielką opowieść o przyjaźni, dojrzewaniu i walce ze złem, na której nie tylko dzieciaki będą rosnąć w oczach.  "
Drapacz chmur (2018),6,"Stal, bardzo dużo stali. Szkło, całe mnóstwo szkła. Do tego ogień, wysokość, Dwayne Johnson uczepiony krawędzi budynku i dwa punkty przykuwające wzrok: błysk determinacji w oku i błysk obrączki na palcu. Plakat reklamujący ""Drapacz chmur"" to bryk idealny - w jednym kadrze ściska godzinę czterdzieści intensywnego ruchu. Nowy letni blockbuster czerpie swoją energię z ekstremalnej gimnastyki, a fabularnym kołem zamachowym jest tu Rodzina - pisana przez „R” wielkie jak Burj Khalifa i Empire State Building razem wzięte. To dziecko ""Płonącego wieżowca"" i ""Szklanej pułapki"", które wydano na świat tylko po to, żeby The Rock mógł podciągać się na żurawiu budowlanym, raczej nie zdefiniuje na nowo ram gatunku. Jeśli jednak sukces mierzymy siłą nacisku pośladków na kinowy fotel, to ""Drapacz chmur"" radzi sobie nieźle. Utkany z ciągłego ""dziania się"", mięśniem, ogniem i poturbowaną gębą przysłania piętrzące się luki fabularne i zwyczajne niedorzeczności.       Dwayne Johnson  Universal Pictures  A jest się o co przyczepić. Johnson wciela się w rolę Willa Sawyera, speca od bezpieczeństwa po przejściach. Ten były marines stracił nogę podczas akcji odbijania zakładników, a na wojskowej emeryturze nie chodzi na strzelnicę, tylko dzieli czas między ukochaną rodzinę - żonę i dwójkę dzieci - a prywatną firmę. Dzięki dawnym przyjaźniom łapie w końcu naprawdę grube zlecenie - ma skontrolować systemy bezpieczeństwa w najwyższym budynku świata, tak zwanej ""Perle"". Mieszcząca się w Hong Kongu wieża to nie tylko blisko kilometr wysokości, ale również samonapędzająca się ekologiczna maszyna i świat w pigułce - dziesiątki pięter centrów handlowych, luksusowych mieszkań, ogrodów i nowoczesnej infrastruktury. Ikona współczesnego hiperkapitalizmu ma tylko jedną ""drobną"" wadę - nierozgarniętego właściciela. Miliarder Zhao Long Ji zainwestował w najnowocześniejsze oprogramowanie - przeciwpożarowe, antyterrorystyczne itd. - a jednocześnie dopuścił, żeby wszystkie systemy dawało się obsługiwać z jednego tabletu. Rzeczony tablet dostaje w swoje kamienna łapska The Rock, po czym umieszcza w najmocniejszym sejfie świata - kieszeni własnej marynarki. Kłopoty nie mają żadnych szans.       Hannah Quinlivan  Universal Pictures  Wiadomo, naciągana fabuła ma tutaj czysto pretekstowy charakter - jest jakiś (oprócz tabletu) mało istotny McGuffin i grupa złych ludzi (z aż trzech globalnych syndykatów!), którzy dla jego zdobycia są skłonni podpalić kilometr szkła i stali. Przede wszystkim chodzi jednak o wygenerowanie ruchu po linii prostej - The Rock ma się przemieszczać z dowolnego punktu A do punktu B, czyli w kierunku rodziny uwięzionej na wysokich piętrach płonącego drapacza chmur. Wszystko, co pomiędzy, sprowadza się do surwiwalowych atrakcji: strzelania, wspinania (pamiętajmy, że bez jednej nogi!), skakania, omijania morderczych wiatraków i płonących przepaści. Ciężką protezą można zablokować tytanowe drzwi albo złamać komuś szczękę. Kule latają chmarami, ale nie imają się człowieka-skały. W tym wysokokalorycznym spiętrzeniu absurdu jest również miejsce na zdrowy dystans. Wszyscy, a już w szczególności Johnson, doskonale znają reguły gry i ani przez chwilę nie próbują udawać, że są czymś więcej niż krótką przerwą między zakupami w sieciówce a obiadem w McDonaldzie. W jednej z najbardziej spektakularnych scen The Rock komponuje prowizoryczną asekurację z liny i chińskich posągów, następnie owija sobie łapska taśmą izolacyjną i dosłownie przykleja się - niczym Spider-Man z nadwagą - do szklanej elewacji budynku. Zanim jednak postawi pierwszy krok na wąskim gzymsie, wypowie z wyraźną moralną ulgą: ""Jezu, jakie to jest głupie!"".       Neve Campbell,  McKenna Roberts,  Noah Cottrell  Universal Pictures   Rzeczywiście, jest. Ale przecież od maszyny generującej wysokie napięcia nikt nie oczekuje gry w szachy. Jeśli jesteśmy w stanie wysiedzieć dłużej niż godzinę na filmie pozbawionym choćby krzty oryginalności, to jest to bez wątpienia zasługa adrenaliny. A ciśnienia nie podniosą nam dobre dialogi czy racjonalna historia, tylko wszystkie te głupie rzeczy, których nigdy nie powtórzylibyśmy sami w domu - bieganie po dźwigu budowlanym bez zabezpieczeń, jazda kilkadziesiąt pięter w dół zerwaną windą, wyjmowanie dwudziestocentymetrowych kawałków stali z własnych ramion. Wysyłamy więc w zastępstwie Dwayne'a Johnsona – i z takim awatarem bawimy się dobrze. Problem w tym, że jeszcze kilka podobnych filmów, a The Rock podzieli (o ile już do tego nie doszło) los wszystkich Stevenów Seagalów tego świata - zamieni się we własną karykaturę, człowieka jednego zadania, jednej miny i jednego obrazka. Trochę szkoda na to jego charyzmy.       Dwayne Johnson,  Pablo Schreiber,  Noah Taylor,  Adrian Holmes,  Chin Han  Universal Pictures  ""Drapacz chmur"" to mimo wszystko sympatyczna letnia rozrywka - po kajaczku, piwku, markecie. Jest jak randka w walącym się budynku - szybka, intensywna i bez zbędnego gadania. "
The Hollow Child (2017),4,"Jeszcze nie tak dawno oglądaniu horrorów towarzyszyło poczucie przynależności do elitarnej grupy. Owszem, oznaczało to konieczność zmagania się z pogardliwymi spojrzeniami ""normalnych"" kinomanów lub lękami bliskich i znajomych na temat twojego stanu psychicznego. Niemniej dla niektórych taka sytuacja była nie tylko akceptowalna, ale wręcz pożądana. Zwyczajny odbiorca znał może kilka najpopularniejszych serii, które zostały podniesione do rangi kina klasy B. Była jednak cała masa obrazów, które znali tylko wtajemniczeni. Dziś można odnieść wrażenie, że ten magiczny i niedostępny świat legł w gruzach. Horrory z podniesionym czołem wkroczyły na salony, zyskały zachwyt mainstreamowej krytyki i na poważnie zaczynają liczyć się w rywalizacjach o najważniejsze nagrody branży filmowej. Na szczęście powstają jeszcze filmy takie jak ""The Hollow Child"", które kierują horrory na tory narracyjnej rutyny.        Broken Mirror Films Reżyser Jeremy Lutter oraz scenarzysta Ben Rollo oferują widzom bardzo klasyczną w swym kształcie i treści historię rodziny mieszkającej na skraju cieszącego się złą sławą lasu. Wkrótce wśród drzew znika bez śladu dziewczynka. Po kilku dniach w równie tajemniczych okolicznościach powraca. Wydaje się, że wszystko jest z nią w porządku. Jedynie główna bohaterka nabiera podejrzeń. Walkę o odkrycie prawdy będzie prowadzić równolegle do próby odnalezienia się w rodzinie, która darzy ją nieufnością i obarcza winą za to, że ich córka w ogóle zniknęła.  ""The Hollow Child"" sprawia wrażenie filmu zrealizowanego przez osoby, które latami oglądały horrory i uznały, że jest to gatunek łatwy w realizacji. Historia ewidentnie ma tu drugorzędne znaczenie. Twórcom nie przeszkadza, że składa się ona z samych klisz, że poszczególne sceny wyglądają, jakby były rekonstrukcją widzianych przez reżysera i scenarzystę filmów grozy, a nie integralnymi elementami tej konkretnej historii. Kalkowanie przybiera tu takie rozmiary, że nie ma mowy o budowaniu klimatu czy napięcia. Jeśli nawet nakręcone sekwencje mogły być uznane za niejednoznaczne i niepokojące, to towarzysząca im muzyka pozbawia widzów złudzeń i przygotowuje ich na działanie sił zła na długo, zanim te się w ogóle ujawnią.        Broken Mirror Films  ""The Hollow Child"" pozostało też wierne stereotypowi złego aktorstwa, jakie przypisuje się horrorom. Szczególnie groteskowo wypada młodziutka Hannah Cheramy, która w jednych scenach ma być aniołeczkiem, a w innych budzącym grozę monstrum. I to ostatnie jej zupełnie nie wychodzi, wprowadzając do filmu spory pierwiastek humorystyczny. Co też jest zgodne z duchem produkcji powstających poza światem regularnej kinowej dystrybucji. Miejscami jest to rzecz tak zła, że wręcz fascynująca.  ""The Hollow Child"" przypomina więc, dlaczego przez lata horror traktowany był jako gatunek filmowy gorszego sortu.  Nie można mu jednak odmówić tego, że na swój perwersyjny sposób zapewnia rozrywkę zarówno tym, którzy mają wysoki próg odporności na nieintencjonalny kicz, jak i tym, którzy czerpią radość z rozpoznawania klisz i w ten sposób wpisywania filmu w szerszy kontekst historyczny gatunku."
Czego życzy sobie kobieta (2017),3,"""W moim życiu pełno było dziur"", zwierza się do kamery jedna z bohaterek ""Czego życzy sobie kobieta"". Równie dobrze mogłaby jednak mówić o samym filmie. Przez półtorej godziny seansu  oglądamy bowiem ciąg kolejnych urodzin granej przez Sharon Stone Senny. Fabularna wskazówka raz za razem przesuwa się o rok: czterdziesta szóstka, elipsa, czterdziestka siódemka, elipsa, czterdziestka ósemka… –  i tak dalej. Zabawa polega na wypełnianiu tych luk, na weryfikowaniu, co się w międzyczasie zmieniło, a co pozostało takie samo. Sęk w tym, że w rękach reżyserki/scenarzystki Susan Walter ten narracyjny zabieg wypada niczym desperacka próba zamaskowania scenariuszowych dziur i przekucia wad na zalety. Dopowiem: próba nieudana.       Sharon Stone  MRB Productions ""Czego życzy sobie kobieta"" nie jest bowiem zniuansowanym dramatem z ambicjami pokazania, jak czas ugniata relacje międzyludzkie – czymś w rodzaju ""5x2"" czy ""Dwoje na drodze"". Nie jest też romansem z ""opóźnionym zapłonem"" à la komediowe ""Kiedy Harry poznał Sally"" czy melodramatyczny ""Jeden dzień"". Jest wszystkim tym po trochu, a w rezultacie niczym na całego. Obdarzona twarzą Stone Senna kreowana jest więc raczej na postać humorystyczną, zgoła Allenowską. To dojrzała kobieta, zachowująca się niczym podlotek, zmieniająca kochanków jak rękawiczki, dorywczo pracująca w przemyśle modowym, wiecznie zadłużona. Kolejne jej wpadki mają przede wszystkim bawić, ewentualnie rozczulać. Reżyserka aspiruje jednak do czegoś więcej niż leciutka komedyjka z rozchwianą protagonistką, miejscami wrzuca też poważny bieg. Wieczne mijanie się Senny i prawnika Adama (Tony Goldwyn) wygrywane jest przecież w tonacji coraz to bardziej dramatycznej. Właściwa akcja przetykana jest też kuriozalnymi monologami kolejnych bohaterek. Senna i kobiety z jej otoczenia zwracają się tu prosto do kamery, śmiertelnie serio, podsumowując swoje wybory: opowiadają o życiowych ""dziurach"" i błędach, o prywatnych wzruszeniach i żalach. Nagle robi się jakoś tak telewizyjno-konfesyjnie, całkiem niedaleko ""Rozmów w toku"" czy innej Opry Winfrey.       Sharon Stone,  Tony Goldwyn  MRB Productions To skojarzenie z małym ekranem jest zresztą znamienne. Filmowi Walter całkiem blisko przecież do telewizyjnej konfekcji w stylu stacji TVN czy Hallmark. Pastelowa miękkość obrazu, bezpłciowa niskokaloryczność dialogów i humoru, muzyka rodem z windy, jakieś takie generalne ugrzecznienie – efekt jest pensjonarski, nijaki, niekinowy. Jeśli kiedyś używano zwrotu ""kino kobiece"" w charakterze zniewagi, to chyba właśnie pod adresem takiej twórczości. Oczywiście gatunek gatunkiem: nie ma co porównywać użytkowego komediodramatu z jakimś arthouse'em. Ale Walter sama wystawia się na strzał, bo symuluje głębszy namysł nad rolą kobiety w społeczeństwie, a nie jest w stanie dostarczyć nawet minimum: zwykłych śmiechów i wzruszeń. Dawno nie widziałem tak niezabawnych komediowych prób, dawno nie widziałem powagi tak bardzo nie na miejscu. Drętwe, deklaratywne dialogi nie pomagają, ale nie pomaga też sztywne, trącące fałszem aktorstwo. Zwłaszcza Stone nie pokazuje się tu od najlepszej strony. Aktorka gra z dziwnym manierycznym dystansem, jakby chciała narysować cudzysłów wokół swojego występu. Możliwe, że to próba sportretowania ironicznej tarczy, za jaką Senna skrywa wrażliwe wnętrze. Obstawiałbym jednak, że nie o to chodziło.  Nie powiem, gdzieś w tle majaczą tu ciekawe tematy. Walter stawia pod znakiem zapytania kwestię dojrzałości i zastanawia się, jakim kulturowym naciskom ulegają kobiety: co i w jakim wieku im wolno, a czego nie? Jeszcze ciekawsza jest implikacja, że wpajane dziewczynkom marzenia wracają po latach, by je uziemić, a nieświadomymi sojuszniczkami tego ładu są matki, chcące dla swych córek jak najlepiej (Sharon Stone matkuje tu przed kamerą sama Ellen Burstyn). Czuję jednak, że dopisuję tu chyba nowe wątki, że dopowiadam sugestie, których film nie daje – wszystko byle urozmaicić sobie przykre kinowe doznanie. Bo przecież koniec końców reżyserka wygładza wszelkie subtelności i idzie w, hmm, klasykę (czytaj: stereotyp). No bo czegóż życzy sobie owa tytułowa kobieta? Zostać projektantką mody, wziąć ślub, kropka. Proste? "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Iniemamocni 2 (2018),8,"Chociaż na sequel filmu Brada Birda musieliśmy czekać aż czternaście lat, w świecie animowanych superbohaterów minęła zaledwie chwila. Familia Iniemamocnych kontynuuje walkę ze złem dokładnie w momencie, w którym ją przerwała i wyrusza w pościg za pustoszącym miasto Człowiekiem-Szpadlem. Efekty ich działania są jednak – dosłownie i w przenośni – katastrofalne: społeczeństwo zaczyna spoglądać na zdelegalizowanych herosów z jeszcze większą podejrzliwością, politycy zacierają rączki, a samozwańczy obrońcy ludzkości muszą odłożyć peleryny i lateksowe wdzianka do pawlacza. Oczywiście, do czasu, gdy na horyzoncie pojawi się kolejny megaloman z dziwną ksywką.          Disney/Pixar          Disney/Pixar Jako że cwani scenarzyści ustawiają bohaterów na kursie kolizyjnym z mieszkańcami Metroville, przetasowują ich domowe obowiązki, a w dodatku każą pochylić im się nad superbohaterskimi cnotami, film staje się niespodziewanie całkiem aktualnym komentarzem na temat podziału ról społecznych. Pan Iniemamocny musi włożyć kapcie i z podkrążonymi oczyma zająć się wychowywaniem rozwrzeszczanych dzieciaków, natomiast miejsce w świetle reflektorów zajmuje jego żona, Elastyna. Oboje – jako żywe symbole nuklearnej  rodziny oraz bohaterowie kultywujący patriarchalną tradycję – stoją przed trudnym zadaniem. I przekonają się, że ani orka przy domowym ognisku, ani ratowanie świata nie są spacerkiem po parku.   To odwrócenie wektorów czyni z ""Iniemamocnych 2"" chyba najsensowniejszy sequel w całej filmografii Pixara – zwłaszcza jeśli przypomnimy sobie cokolwiek błahe kontynuacje ""Potworów i spółki"", ""Aut"" oraz ""Gdzie jest Nemo?"" (seria ""Toy Story"" to w ogóle niebiański poziom, więc nie wliczam). Nikt tutaj nie wznosi barykad i nie ulega bezrefleksyjnie konkretnej narracji – nie chodzi wcale o to, żeby Elastyna robiła karierę, a Pan Iniemamocny żonglował pieluchami; raczej o pokazanie, że oboje mogą być w nowych rolach równie skuteczni. Generalnie twórcy –  przepraszam za wyrażenie – trzymają rękę na pulsie współczesności. Jest tu i opowieść o znieczulających właściwościach mediów społecznościowych, szlachetne wezwanie do tolerancji i całkiem zabawna satyra na technologiczno-artystyczne mecenaty możnych tego świata. To wątki, które przenikają się w filmie na niemal organicznym poziomie: nowoczesność podkrada się do bohaterów z każdej strony, a  Iniemamocni, chcąc nie chcąc, muszą do niej przywyknąć.         Disney/Pixar Jeśli idzie o samą konwencję, rewolucji nie uświadczycie. Podobnie jak pierwsza część, to wciąż doskonała familijna komedia, w której humor sytuacyjny idzie ręka w rękę ze slapstickiem, z kolei szalone sekwencje akcji przerywane są iście sitcomowymi miniaturami. Pojawienie się w stałym składzie najmłodszego członka rodziny zaowocowało paroma komediowymi perełkami – mistrzowska jest zwłaszcza scena pojedynku z wściekłym szopem oraz małżeńska rozmowa, w której pasywno-agresywne przekomarzanki są dla Pana Imiemamocnego jedynym sposobem na oswojenie się z nowym układem sił. Na drugim planie paraduje cały legion świetnie napisanych postaci, wracają też starzy znajomi z projektantką Edną (Kora ponownie kradnie show w polskim dubbingu!) i Mrożonem na czele, a finałowej konfrontacji z czarnym charakterem nie powstydziłby się sam James Bond. Brad Bird wie, jak utrzymać odpowiednie tempo i choć trochę za dużo się u niego nawija, a za mało działa, dzieciaki powinny wyjść z kina zachwycone. O dorosłych – jak to w przypadku filmów studia Pixar bywa – jestem spokojny. "
Na plaży Chesil (2017),4,"Świetna powieść Iana McEwana, scenariusz napisany przez samego pisarza i doborowa obsada (Saoirse Ronan, Billy Howle, Emily Watson). Co mogło pójść nie tak? Okazuje się, że całkiem sporo. Przypadek ""Na plaży Chesil"" przypomina o fundamentalnej różnicy dzielącej materię literacką od filmowej. Gdy to, co na kartach powieści pozostaje subtelne i niedookreślone, na ekranie ulega skonkretyzowaniu, często zamienia się w irytujący banał.        Billy Howle,  Saoirse Ronan  BBC FilmsNumber 9 FilmsBFI  Perspektywa zaadaptowania ""Na plaży…"" na potrzeby kina w pierwszej chwili musiała wydać się kusząca. W książce tej McEwan, kolejny raz w karierze, dał się poznać jako burzyciel stereotypów. Choć akcja toczy się w latach sześćdziesiątych, powieściowej Wielkiej Brytanii nie ogarnęło jeszcze szaleństwo rewolucji obyczajowej. W relacjach międzyludzkich dominuje raczej wiktoriańska sztywność wzmacniana przez klasowe bariery. Takie warunki nie sprzyjają rozwojowi relacji pomiędzy dwójką ludzi pochodzących z różnych światów. Wywodząca się z wyższych sfer wiolonczelistka i ubogi student historii mimo wszystko próbują jednak stworzyć dojrzały związek.  W tym miejscu pojawia się pierwszy problem z filmową adaptacją ""Na plaży…"". Postacie Florence i Edwarda różnią się od siebie tak bardzo, że trudno zrozumieć, jak mogli wytworzyć między sobą więź, pchającą ich do zawarcia małżeństwa. Skoro momenty ukazujące czułość partnerów wybrzmiewają na ekranie nieszczerze, trudno przejąć się późniejszymi sygnałami o rozpadzie związku. Inna rzecz, że przyczyny, dla których między bohaterami dochodzi do napięć, okazują się najbardziej stereotypowe z możliwych. Podczas gdy mężczyzna pragnie czerpać z życia pełnymi garściami, kobieta okazuje się krucha, nieśmiała i niepewna siebie. Przewidywalność okazuje się zresztą grzechem na tyle ciężkim, że towarzyszy ""Na plaży…"" praktycznie na każdym etapie rozwoju intrygi. Zupełnie inaczej niż w – również będącej adaptacją powieści McEwana – ""Pokucie"", niewiele wnosi przyspieszenie akcji o kilkadziesiąt lat i skonfrontowanie postaci z przeszłością. Racje bohaterów wydają się rozdzielone w tak oczywisty sposób, że dysponujący elementarną wrażliwością widz bez trudu domyśli się, kto z nich będzie bardziej żałować swego zachowania.       Billy Howle,  Saoirse Ronan  BBC FilmsNumber 9 FilmsBFI Co zaskakujące, w ożywieniu tych wyświechtanych schematów niespecjalnie pomagają aktorzy. Zarówno Ronan, jak i Howle'owi zdarza się grać według zasady ""maksimum emocji = maksimum ekspresji"". Stąd ekranowa obecność obojga polega głównie na wybałuszaniu oczu i wykrzykiwaniu wzajemnych pretensji. Winą za tego rodzaju ostentację można obarczyć zresztą nie tyle samych odtwórców ról, co dyrygującego nimi reżysera. Debiutujący w pełnometrażowej fabule, lecz doświadczony jako twórca teatralny Dominic Cooke często sprawia wrażenie, jakby przenosił na plan nawyki ze sceny. Zapewne również z tego powodu film, którego akcja rozgrywa się w pięknych plenerach tytułowej plaży Chesil, sprawia wrażenie irytująco statycznego.  W pozbyciu się wrażenia pewnej ślamazarności nie pomaga nawet fakt, że – zgodnie z literackim pierwowzorem – lwia część akcji toczy się w ciągu raptem jednego dnia.  Rozgrzeszać Cooke'a może jedynie świadomość, że proza McEwana stanowi trudne wyzwanie nie tylko dla nowicjuszy. W przeszłości ze zmiennym szczęściem mierzyli się z nią twórcy tej klasy, co Paul Schrader czy John Schlesinger. Mimo wszystko, poczytne powieści Brytyjczyka wciąż są traktowane przez producentów jak żyła złota. Aktualnie trwają już prace nad ekranizacją świetnej ""Słodkiej przynęty"" z 2012 roku. Oby pełne rozmachu połączenie thrillera szpiegowskiego i opowieści inicjacyjnej okazało się dla kina szczęśliwsze niż kameralny dramat, którego akcja rozgrywa się na plaży Chesil."
Człowiek bez pamięci (2016),7,"O specyfice południowokoreańskiego kina z pogranicza thrillera nawet nie ma co się specjalnie rozpisywać, bo chyba żadne słowa nie oddadzą owej atmosfery, do przyswojenia której niezbędne będzie zawieszenie niewiary. No i choćby delikatne zmrużenie oka – tego wewnętrznego, odpowiedzialnego za logiczne myślenie i skądinąd racjonalny wymóg, żeby fabuła utkana była zgodnie z prawidłami ciągu przyczynowo-skutkowego. Są to, rzecz jasna, uogólnienia, bo sensacje z tamtejszym rodowodem bywają też konwencjonalne, ""zwesternizowane"", lecz najciekawiej wypadają filmy kontrastowe do dreszczowca w wydaniu zachodnim, żeby nie powiedzieć – egzotyczne na poziomie fabularnym. Do takowych należy cokolwiek nieprzewidywalny, i doprawiony szczyptą tego charakterystycznego dla azjatyckiego thrillera nihilizmu, ""Człowiek bez pamięci"".       Kyung-gu Sol  Green Fish Pictures  Bo przecież mowa o filmie o emerytowanym seryjnym mordercy cierpiącym na postępującego Alzheimera, napisanym z rozmachem, choć nie zawsze z polotem, grubą krechą i z mocnymi zawijasami, miksującym telenowelową zadumę z natłokiem fabularnych wolt. Byung Soo (postarzony i ucharakteryzowany Sol Kyung-gu) nie zabija od niemalże dwóch dekad, zresztą nawet gdy jeszcze parał się dawnym fachem, na ofiary wybierał starannie tych, których uznał za obywateli życia niegodnych. Ale zanim podniosą się podobne głosy, uprzedzam: Byung Soo nie ma ani trochę uroku Dextera Morgana, to sterany życiem, neurotyczny i skądinąd lękliwy senior o trzęsących się dłoniach i zanikach pamięci. Mordować przestał, bo po prostu nie dawał już rady, a pustkę po kompulsywnym hobby wypełnia mu córka Kim Eun-Hee (w tej roli piosenkarka Seol-hyun). Któregoś dnia jednak – kiedy po niegroźnej samochodowej stłuczce identyfikuje drugiego kierowcę jako potencjalnego mordercę dziewcząt (kreskówkowo demoniczny Kim Nam-gil), który zagrażać może i jego dziecku – jego instynkt łowcy odżywa.       Kyung-gu Sol  Green Fish Pictures Czy aby słusznie? Może to tylko rojenia chorego umysłu? Ze sceny na scenę narracja prowadzona przez Byung Soo robi się coraz bardziej niewiarygodna i pogmatwana, a ta swoista gonitwa kota za myszą (kto jest tutaj kim?) może okazać się jedynie próbą pochwycenia swojego ogona. Jako że fakty nieustannie przenikają się z fikcją, mężczyzna ostatecznie zaczyna podejrzewać o brutalne zabójstwa samego siebie. Szkoda, że reżyser Won Shin-yeon może zbyt szybko porzuca podobne niuanse i uparcie dąży do maksymalnej eskalacji napięcia, raz po raz serwując zaskakujące wywrotki i miejscami umyślnie zaprzedając fabularną spójność karuzeli atrakcji. Ale ""Człowiek bez pamięci"" opowiedziany jest z tak bezczelną brawurą, że uchodzi mu to na sucho. Choć trudno nie mieć zastrzeżeń co do poszczególnych decyzji reżysera – szczególnie jego zamiłowania do mnożenia kulminacji, objawiającego się tym częściej, im bliżej do ostatnich minut – samo doświadczenie filmowe jest satysfakcjonujące. Spotkanie z domniemanym mordercą jest dla Byung Soo odskocznią do niejako ożywczej konfrontacji z samym sobą. Mężczyzna rozpaczliwie stara się zachować resztki pamięci, rejestruje na dyktafonie to, co mu się przytrafia, choć zdarzają mu się napady tak ostre, że nie rozpoznaje twarzy. Dlatego też nie potrafi skojarzyć, kim jest miejscowy gliniarz Tae Joo, który zaczyna umawiać się z jego córką... Może trochę zbyt łatwo zostajemy wyciągnięci z tego labiryntu niepamięci i popycha się nas ku prostemu korytarzowi prowadzącemu do kakofonicznego finału, kiedy to ""Człowiek bez pamięci"" zbliża się strukturalnie do świetnego, również południowokoreańskiego, ""Ujrzałem diabła"". Z zastrzeżeniem, że nie udaje mu się tamtemu filmowi dorównać.  Łatwo zarzucić opisywanemu tytułowi scenariuszową indolencję, lecz rachunek zysku i straty po przekalkulowaniu wychodzi na korzyść Won Shin-yeona. Podporządkowanie fabularnej zwartości dynamice opowiadania i karkołomnym fikołkom ostatecznie się opłaciło, choć niefrasobliwa nieszablonowość będzie łatwa do przetrawienia przez oko, lecz już niekoniecznie przez mózg. "
Whitney (2018),7,"Czy głosu da się dotknąć? Zwykle to on dotyka nas – nie na odwrót – ale zdarza się, że głos ma swoje ""ziarno"": wyjątkową ""fakturę"", materialność nie do podrobienia. Aż chciałoby się go pokroić, zawinąć w papier i sprzedawać na kilogramy. Dlatego można nie lubić stylistyki, w której Whitney Houston nagrywała swoje płyty, brzydzić się show-biznesem i w ogóle mieć w głębokim poważaniu muzykę pop, nie sposób jednak przejść obojętnie obok TEGO głosu. Dysponując niespotykanym talentem wokalnym, artystka ze szczytów popularności stoczyła się na samo dno uzależnienia od narkotyków, alkoholu i toksycznych związków. Jej tragiczna śmierć w 2012 roku spotkała się z typową reakcją: wszyscy się spodziewali, nikt nie mógł uwierzyć. Publiczność okryła się całunem skruchy, żalu i pustki – jak po odejściu Michaela Jacksona czy Amy Winehouse. Może zamiast okrutnie drwić, powinniśmy byli współczuć? Może końca świata dałoby się jeszcze uniknąć?       Cissy Houston  Happy Street EntertainmentLightboxAltitude Film Entertainment         Bobby Brown  Happy Street EntertainmentLightboxAltitude Film Entertainment         Debra Martin Chase  Happy Street EntertainmentLightboxAltitude Film Entertainment Rychło w czas. Ale skoro o zmarłych mówi się albo dobrze, albo wcale, łajno z brukowców zastąpiły refleksje i hołdy, także te dokumentalne (zaledwie rok przed ""Whitney"" miała premierę ""Whitney: Can I Be""). Na razie film Kevina Macdonalda uchodzi za najlepszą interpretację tematu – i chyba słusznie. Oparty na rzetelnym, szczegółowym śledztwie – setkach godzin wywiadów z rodziną, ludźmi z branży muzycznej, współpracownikami – i zmontowany z rzadką dziennikarską swadą i zaangażowaniem, materiał – mimo klisz i publicystyki – wciąga niczym najlepszy reportaż książkowy. Macdonalda w mniejszym stopniu interesuje gwałtowny wzlot i spektakularny upadek człowieka publicznego (chociaż to także), a bardziej – odpowiedź na piętrzące się pytania: ""dlaczego"" i ""jak"". Dlaczego w tekstach Whitney – chociaż miała pieniądze, sławę i miłość tłumów – ciągle dawało się wyczuć niespełnienie, smutek i lęk przed przyszłością? Skąd wziął się jej dziecięcy, skrajnie infantylny stosunek do życia, własnej rodziny, a w końcu – do samej siebie? Czy chodziło o zbyt wczesny start i odklejenie od rzeczywistości? O tłumiony i napiętnowany biseksualizm albo rodzinne traumy? A może punktem granicznym były oskarżenia czarnych braci i sióstr o zdradę ""sprawy"" – ""wybielenie"" własnej muzyki i wizerunku?  W tym chaosie interpretacyjnym reżyser potrafi się wykazać sporą subtelnością – tak jakby od początku zakładał, że do dyspozycji ma wyłącznie to, co zechciała mu opowiedzieć lub pokazać rodzina Houston. A to jednocześnie mało i dużo. Nie daje wprawdzie matematycznej precyzji i nie prowadzi do żadnej ""obiektywnej prawdy"", ale pozwala postawić na wokandzie kilka faktów. Na przykład zapytać o maczyzm i homofobię kultury afroamerykańskiego getta. Wypowiedzi braci Whitney ujawniają całkowity brak zrozumienia dla jej domniemanej biseksualności, a nawet więcej – brak akceptacja dla kobiecej autonomii w ogóle. Z perspektywy rodziny, artystka wymagała stałej opieki mężczyzn – była zbyt dziecinna, zahukana i leniwa, żeby poradzić sobie w ""wielkim świecie"". Jednocześnie ta ""ochrona"" szybko zaczęła się sprowadzać do podsuwania narkotyków (bracia bez ogródek przyznają, że to od nich po raz pierwszy wzięła kokainę) i wyciągania pieniędzy. Wychwalany pod niebiosa ojciec – skorumpowany urzędnik z Newark – najpierw mianował się ""managerem"" Whitney, żeby w końcu sądzić się z córką o 100 milionów dolarów odszkodowania. W ogóle niespełnienie czy rozczarowanie – jak pokazuje dokument – są swego rodzaju doświadczeniem formacyjnym dla całej rodziny Houston. Niespełnioną śpiewaczką soul-gospel była Cissy – matka i pierwsza nauczycielka Whitney. Niespełnionym ""białym z klasy średniej"" był ojciec John – zabrał rodzinę z getta na prawdziwe amerykańskie przedmieścia, a przyjaciele i tak szydzili, że są jak z ""The Cosby Show dla ubogich"". I w końcu sama Whitney – ukrywająca swoją wieloletnią ""bliską znajomość"" z asystentką Robyn Crawford, na którą odtrutką i terapią miały być opiewana w tekstach ""prawdziwa"" miłość oraz konserwatywny związek – ślub z piosenkarzem Bobbym Brownem. Oczywiście – odtrutką skrajnie toksyczną, dającą jako efekt relację niespełnioną, opartą na zawiści, przemocy i wspólnym uzależnieniu od kokainy.        Gary Houston  Happy Street EntertainmentLightboxAltitude Film Entertainment         Rickey Minor  Happy Street EntertainmentLightboxAltitude Film Entertainment         L.A. Reid  Happy Street EntertainmentLightboxAltitude Film Entertainment Pobrzmiewa w tym tabloidowa fascynacja autodestrukcją, widać także wspólny mianownik z życiorysami innych ""upadłych aniołów"" popkultury. A jednak dokumentalny kunszt Macdonalda polega właśnie na utrzymywaniu balansu – między emocją subiektywnych wypowiedzi świadków a chłodem neutralnego obserwatora. Nie ma tutaj wyroków, niewiele jest oskarżeń, dwie godziny filmu upływają w okamgnieniu – na rozmowach, rekonstrukcji, przyglądaniu się wąskim kontekstom rodzinnym i szerokim – społecznym. Zamiast odreżyserskiego komentarza dostajemy dynamiczne ciągi montażowe – prywatne materiały wizualne samej Whitney mieszają się z audycjami telewizyjnymi, fragmentami koncertów, zdjęciami ""z epoki"", a w miarę pęcznienia bańki traumy i rozczarowania także i one zaczynają ""pękać"", rozpadać się na kawałki. Muzyka bezszelestnie splata się z obrazami, daje wgląd w prywatne emocje, ale także – w ""czucie"" całej kultury; tej, która chciała jednocześnie zachować odrębność i dopasować się do normy. ""Urodzić"" narodowy i ponadnarodowy symbol. Bo przecież bracia i siostry w końcu zrozumieli ból Whitney. I chociaż było już za późno – uronili nad nim łzę. Dokument Macdonalda jest tego płaczu świetnym ukoronowaniem."
Blanka (2015),5,"""Widziałam, jak dorośli kupowali sobie dzieci. Dlaczego ja nie mogę kupić sobie dorosłego?"" – wykrzykuje małoletnia bohaterka filmu Kohkiego Haseiego. Dziewczynka ma prawdopodobnie mniej niż 10 lat i żyje na ulicy w Manili. Choć nie wiemy, od jak dawna, pewne jest, że wystarczająco długo, by zdążyła się nauczyć twardych reguł okrutnego świata, w którym nikt nie pochyla się nad maluchami śpiącymi na gołych krawężnikach – ani lokalni spacerujący ze swoimi dziećmi, ani bogaci turyści z Zachodu. Blanka nie pogrąża się jednak w żalu i obiera konkretny cel – pieniądze z kradzieży, do których zmuszają ją okoliczności, odkłada na kupienie sobie nowej matki; ta prawdziwa ciągle piła, aż w końcu odeszła z jakimś mężczyzną. Nie zdradzę zbyt dużo, pisząc, że w takiej rzeczywistości marzenia rzadko się spełniają, a droga do celu przepełniona jest goryczą i rozczarowaniami.         Cydel Gabutero  Simple Truth ProductionsDorje Film Trzeba nie mieć serca, by seria niesprawiedliwości i okrucieństw, jakie spotykają małą bohaterkę (i inne bezbronne dzieciaki), nie poruszyła widza. Z tego powodu ""Blanka"" jest tym rodzajem filmu, który stawia widza w trudnej sytuacji – ważki temat wydaje się w nim istotniejszy niż sposób jego przedstawienia. Fabuła nie oferuje bowiem zbyt wiele atrakcji – sporo tu też uproszczeń i skrótów. Blanka na zmianę kradnie i jest okradana. Szuka szczęścia i jednocześnie się od niego oddala. Tempo na chwilę przyspiesza i znów spowalnia. Kiedy w końcu wydarza się coś, co przykuwa uwagę, są to sceny jak z koszmarnego snu – a to w wyniku intrygi Blanka traci wszystkie oszczędności, a to ktoś probuje ją porwać i sprzedać do domu publicznego, a to oddelegować do sierocińca. I czy się tego chce czy nie – serce za każdym razem pęka na dwoje.        Cydel Gabutero,  Peter Millari  Simple Truth ProductionsDorje Film Trzeba jednak przyznać, że mimo problemów z tempem, nieuzasadnionych powtórzeń, kanciastych dialogów odbierających wiarygodność nawet najbardziej dramatycznym momentom, a także serii emocjonalnych szantaży da się dostrzec w ""Blance"" ratujące film ciepło i urok. Tytułowa bohaterka w swoim zdeterminowaniu łączy w pewnym momencie siły z niewidomym ulicznym grajkiem – człowiekiem prostodusznym i nieskończenie dobrym (grający tę postać Peter Millari jest tak ujmujący, że bez trudu wybacza mu się jego jednowymiarowość). Oboje działają w pełnej symbiozie i dla obojga ten związek staje się z czasem namiastką prawdziwej rodzinnej relacji.  Hasei nie pozostawia więc widza z całkowicie rozdartym sercem – raz za razem osładza tę opowieść magicznymi momentami czułości i bliskości. I to najmocniejsza strona ""Blanki"" – włącznie z nieco zbyt naiwnym przesłaniem, że swoje małe niebo można stworzyć nawet w piekle. Nie da się jednak zapomnieć, że pozostali dziecięcy bohaterowie filmu nie mają tyle samo szczęścia. A w głowie jak refren powraca zadane przez jedno z nich pytanie: Dlaczego jedni są bogaci, a inni nie? Widać happy end nie wszystkim jest pisany. "
Berek (2018),6,"""Zabawa nie jest ograniczona w czasie, jednak zazwyczaj kończy się, gdy większość uczestników poczuje się zmęczona"", głosi wikipedyjna definicja berka. Bohaterowie komedii Jeffa Tomsica jednak ewidentnie nie doczytali regulaminu. Zmęczenie to dla nich ledwie punkt wyjścia: ci dojrzali panowie bawią się w ganianego od czasów podstawówki, rok w rok, maj w maj, nie ma że czterdziecha na karku. Jeśli na tę myśl łapiecie się za głowę, lamentując, czego to hollywoodzcy scenarzyści nie wymyślą – pudło. Jakkolwiek trudno w to uwierzyć, historię zainspirowały fakty: jest gdzieś w Ameryce grupa facetów, która gra w berka, uciekając przed kryzysem wieku średniego. Ot, życie wyprzedziło wyobraźnię. Anomalia czy może raczej znak czasów?         Isla Fisher,  Hannibal Buress,  Jake Johnson,  Ed Helms,  Annabelle Wallis,  Jon Hamm  Warner Bros. Entertainment Inc.  Jeśli znak czasów, to ewidentnie chodzi tu o czasy kryzysu męskości, tak zwanego ""arrested development"" i generalnego zinfantylnienia. Pop-psychologia nakazała pielęgnować w sobie dziecko, rozwój rynku oraz technologii umożliwił to na niespotykaną wcześniej skalę, a w rezultacie rzeczy, jakie bywały kiedyś niegroźnym hobby, wentylem bezpieczeństwa, dziś coraz powszechniej stanowią sens życia. Bohaterowie ""Berka"" wybierają co prawda zdecydowanie analogowy fetysz, ale dobrodziejstwa telefonii komórkowej czy Google Maps pozwalają im wynieść banalną podwórkową zabawę na zupełnie nowy, ""dojrzały"" poziom. Problemy zaczynają się, kiedy rzucają oni wszystkie dorosłe sprawy, żeby tylko ""klepnąć"" jakiegoś nieklepniętego kolegę. Oczywiście, opowiadający tę historię Jeff Tomsic chce nas przede wszystkim zabawić, ale gdzieś tam na drugim planie majaczy czytelna socjologiczna diagnozka.  Nieprzypadkowo więc drużynę bohaterów skomponowano tak, by ułożył się nam wdzięczny przegląd kryzysowo-męskich postaw. Jest ""normals"" Hoagie (Ed Helms), jest biznesmen-karierowicz Callahan (Jon Hamm), jest degenerat-marihuanista Randy (Jake Johnson), jest i chorobliwy neurotyk Sable (Hannibal Buress). Na przeciw nim staje Jerry (Jeremy Renner), wcielony ideał fit-propagandy: zdrowo odżywiony typ alfa, wysportowany i wykorzystujący swój potencjał na maksa. A przy okazji – będący niekwestionowanym mistrzem berka, dotychczas nigdy jeszcze nie ""klepnięty"". Teraz Jerry szykuje się do ostatecznego zwycięstwa: postanawia wziąć ślub i wycofać się z zabawy. W chłopięcej grze trudno o bardziej druzgocący hat-trick. Raz: wygrywasz, dwa: uznajesz, że wyrosłeś z zabawy, trzy: redefiniujesz się jako przykładny obywatel, głowa rodziny, opoka lokalnej społeczności – innymi słowy: jako dorosły. Nie chłopiec, ale mężczyzna.       Jake Johnson,  Ed Helms  Warner Bros. Entertainment Inc.  Tomsic ma świetny pomysł na wygranie dysonansu między Jerrym a resztą chłopaków. Za każdym razem, kiedy konkurenci otaczają go i wydaje się, że wreszcie zdobyli przewagę, reżyser pokazuje sytuację z punktu widzenia Jerry'ego. Czas wówczas zwalnia, a mistrz berka komentuje słabości oponentów: ""tego zgubi brak pewności siebie, a tamtego – samozachwyt"". I faktycznie, pierwszy zaraz potyka się o własne nogi, a drugi rozprasza w poszukiwaniu poklasku. Jerry tymczasem pozostaje skupiony i skuteczny, zamiast hamletyzować, działa: neutralizuje rywali i ucieka. Jak większość napędzanych testosteronem gier, ten filmowy berek jest więc zabawą w upokorzenie. Komediowy twist polega na zaburzeniu proporcji. Zazwyczaj kozioł ofiarny jest jeden; tutaj kozłami są wszyscy – oczywiście z wyjątkim Jerry'ego. Ale czy jego absolutne mistrzostwo nie jest aby takim samym wynaturzeniem jak wieczne loserstwo pozostałych? Tomsic i jego scenarzyści pytają tu o fundamenty męsko-męskiej przyjaźni, o obowiązujące modele męskości. O to, czy w tym całym testosteronowym teatrze prężenia muskułów i zgrywania twardzieli jest jeszcze miejsce na empatię, wsparcie i miłość.   Nie powinno dziwić, że historia opowiedziana jest w stylu bliskim serii ""Kac Vegas"" (obecność Eda Helmsa w obsadzie – nieprzypadkowa). To komedia absurdów, ale absurdów względnie realistycznych. Nie tak spełniona jak pierwszy ""Kac…"", ale z niezłym tempem i całkiem zabawna. Ciut ""niedociśnięta"" scenariuszowo, nienajgęstsza fabularnie i emocjonalnie, ale niepozbawiona wdzięcznych, sympatycznych bohaterów. Gwiazdorzy filmu prześcigają się przede wszystkim w dekonstruowaniu męskości, w rysowaniu komediowego cudzysłowu wokół swoich aktorskich emploi: Hamm ""przegina"" więc Dona Drapera, a Renner parodiuje postacie bezwzględnych twardzieli, jakie często grywa. Najlepiej z pierwszoplanowej paczki wypada jednak Hannibal Buress, może dlatego że jego bohater już na starcie składa broń i stanowi ciekawy, neurotyczny kontrapunkt dla nieustannie ""porównujących rozmiary"" kolegów. Siłą rzeczy kobiety schodzą tu na drugi plan, oddelegowane do ról twardych żon (Isla Fisher), niezależnych dziennikarek-obserwatorek (Annabelle Wallis) czy femme fatales (Rashida Jones). Stanowią one – odpowiednio – wsparcie, krytyczny kontrapunkt bądź motywację/przeszkodę w grze. W uniwersum chłopięcej zabawy pełnią więc funkcję matek wołających z okna na obiad (nomen omen: na soundtracku mamy tu ""Mother"" zespołu Danzig).        Hannibal Buress,  Jake Johnson,  Ed Helms,  Jeremy Renner,  Jon Hamm  Warner Bros. Entertainment Inc.  Dostajemy oczywiście wymówkę dla takiego stanu rzeczy: bohaterowie zaczęli grać w berka jako chłopcy, w czasach gdy ""dziewczyna"" znaczyło tyle, co ""persona non grata"". Problem zostaje więc przynajmniej nazwany, a pułapka chłopięcości – zidentyfikowana. W finale pojawia się zresztą nadzieja bardziej inkluzywnej, dojrzalszej wersji gry w berka. Klucz to zrozumieć arbitralność konwencji, uświadomić sobie, że reguły nie są wyryte w kamieniu, tylko plastyczne. Być dojrzałym – zdaje się mówić Tomsic – to umieć odróżnić zabawę od rzeczywistości. A zarazem być świadomym wpływu, jaki ma ona na tę rzeczywistość: wpływu zarówno negatywnego, jak i pozytywnego. "
Ostatnie prosecco hrabiego Ancillotto (2017),4,"""Ostatnie prosecco hrabiego Ancillotto"", jak na klasyczny kryminał przystało, zaczyna się od śmierci. W niewielkiej mieścinie ginie Desiderio Ancillotto, właściciel winnicy produkującej niezrównanej jakości prosecco. W przeciwieństwie do klasycznego kryminału nie ma tu jednak żadnej zagadki. Widz jest świadkiem tego, jak hrabia Ancillotto dokonuje samobójstwa. O co więc w tym wszystkim chodzi? Jak szybko odkryje prowadzący śledztwo policjant imieniem Stucky, istotne są motywy samobójstwa i tajemnica kolejnej śmierci, która już z całą pewnością jest morderstwem...       Giuseppe Battiston  Po obejrzeniu ""Ostatnie prosecco hrabiego Ancillotto"" z pełnym przekonaniem można stwierdzić, że reżyser – Antonio Padovan – zna się na kryminałach. Jego film zbudowany jest bowiem z klasycznego zestawu gatunkowych klocków, z którego też sprawnie korzysta do budowania narracji. Jest więc senne miasteczko, w którym na pierwszy rzut oka nic się nie dzieje. W trakcie śledztwa wyjdą jednak na jaw różne tajemnice i hodowane latami konflikty. Prowadzący śledztwo jest zbitką paradoksów. Z jednej strony niepozorny i ciapowaty, z drugiej – obdarzony intuicją i spostrzegawczością. Na drugim planie z kolei znalazło się miejsce dla kilku barwnych postaci, po części humorystycznych, po części ekscentrycznych i tragicznych.  Niestety znajomość wymagań gatunkowych to zdecydowanie za mało. Szczególnie w przypadku filmu takiego jak ""Ostatnie prosecco hrabiego Ancillotto"", który mocno opiera się na schemacie. W takim przypadku niezbędne staje się wykreowanie wyrazistego klimatu, dla którego gatunkowe klocki będą stanowiły tylko fundament. Na tym polu Padovan poległ kompletnie. Włoska prowincja ma tu pocztówkowy charakter. Jest malownicza, co autor zdjęć Massimo Moschin skrzętnie wykorzystuje, ale film niczym nie wyróżnia się na tle setek innych osadzonych we Włoszech.        Podobnie wiele do życzenia pozostawia proces tworzenia bohaterów. Wszystkie osoby dramatu są jedynie naszkicowane. Każda z nich ma jedną lub dwie wyraźnie określone cechy, które zapamiętuje się łatwiej niż ich imiona czy też to, jaką rolę pełnią w fabule. Często te pojedyncze cechy są traktowane przedmiotowo, a to dla efektu komediowego, a to, by wprowadzić akcent melancholijnej ekspresji. Taka konstrukcja bohaterów nie przeszkadzałaby, gdyby ""Ostatnie prosecco hrabiego Ancillotto"" było zaledwie jednym z pierwszych odcinków serialu kryminalnego. Wtedy spokojnie zostałoby to uznane za solidną podstawę wątków poszczególnych postaci, które rozwijanoby na przestrzeni całego sezonu albo i dwóch. W stanowiącym zamkniętą całość filmie kinowym takie podejście niestety rozczarowuje.  Co gorsza, wszystkie interesujące elementy działają na niekorzyść obrazu. Obiecują bowiem rzeczy, których twórcy nie mieli czasu (a może chęci) widzom dostarczyć. A przez to ""Ostatnie prosecco hrabiego Ancillotto"" stało się podręcznikowym przykładem kina sprawnie zrealizowanego, lecz pustego w środku."
41 dni nadziei (2018),3,"Pochodzący z Islandii reżyser Baltasar Kormákur w swoich amerykańskich produkcjach wyspecjalizował się w tematyce survivalowej. Po ""Evereście"" – historii tragicznej w skutkach wyprawy na tytułową górę – do polskich kin wchodzi jego kolejny film w podobnym klimacie, ""41 dni nadziei"".       Shailene Woodley,  Sam Claflin  Huayi BrothersRVK StudiosLakeshore Entertainment Tym razem wrogim żywiołem nie są wysokie góry, ale ocean. Dwójka zakochanych w sobie młodych ludzi – Amerykanka Tami i Anglik Richard – wyruszają na rejs z Tahiti do San Diego. Mają odstawić do portu luksusowy jacht zamożnych znajomych Richarda, honorarium ma sfinansować podróże, o jakich wspólnie marzą. Dwójka młodych wpływa jednak nieszczęśliwie w sam środek gwałtownej morskiej burzy. Para ledwo przeżywa, traci większość zapasów, jacht ulega poważnym uszkodzeniom. Rejs zmienia się w walkę o życie.  W ""Evereście"" walka o życie głównego bohatera zestawiana była z obrazami czekającej na niego w domu ciężarnej małżonki. W ""41 dniach nadziei"" obraz walki bohaterów o życie montowany jest z historią narodzin ich związku. Tami i Richard poznają się na Tahiti, oboje są niespokojnymi duchami niezdolnymi nigdzie zagrzać miejsca. Tami trafia na Tahiti na statku, gdzie pracuje jako kucharka, i zostaje na wyspie do czasu, aż zbierze środki na kolejną podróż. Richard przypływa tam zbudowaną przez siebie łodzią, którą przemierza morza i oceany. Mimo różnicy wieku wydają się dobrani idealnie.  Niestety, gorzej dobrane są do siebie dwa organizujące narrację wątki. Melodramatyczny nie pozwala wybrzmieć temu survivalowemu, survivalowy przesłania melodramat. Obie pokazane w filmie historie są mocno niedopracowane scenariuszowo i reżysersko. Motyw walki bohaterów o życie szybko traci napięcie. Twórcom nie udało się jasno ustalić stawek, zbudować wciągającej narracji. Mimo całego dramatyzmu sytuacji bohaterów obraz robi się po prostu nudny, widz męczy się i zaczyna patrzeć na zegarek. Jest nam obojętne, czy bohaterowie dopłyną do celu, czy się potopią, bylebyśmy mogli wyjść w końcu z kina.       Shailene Woodley,  Sam Claflin  Huayi BrothersRVK StudiosLakeshore Entertainment Równie słaby jest wątek miłosny. Zwłaszcza zestawiony z obrazem pary walczącej o życie szybko robi się nieznośnie przesłodzony i sentymentalny. Im dalej w film, tym więcej tanich, wyciskających łzy chwytów, które są przykładem zwyczajnie kiepskiego gustu. Wątku nie są w stanie uratować dobrzy, niepozbawieni ekranowej charyzmy aktorzy – Shailene Woodley i Sam Claflin. Tak źle napisanych ról nikt nie byłby w stanie dobrze zagrać.   Dziwię się, że Kormákur podpisał coś tak tandetnego, mało subtelnego, topornego w próbach wyciskania łez z widza. Przecież w swoich islandzkich filmach, takich jak debiutancki ""101 Reykjavik"", pokazał się jako autor zdolny w błyskotliwy i angażujący widza sposób pokazywać na ekranie złożoność międzyludzkich relacji. Tandetna jest też finałowa narracyjna przewrotka. Na chwilę ratuje ona film, wyrywa nas z nudy, ale gdy zaczynamy o niej myśleć, uświadamiamy sobie, z jak tanim, niegustownym chwytem mieliśmy właśnie do czynienia.       Shailene Woodley,  Sam Claflin  Huayi BrothersRVK StudiosLakeshore Entertainment Film broni się tylko dzięki aspektom technicznym. Zdjęcia na morzu są naprawdę piękne i imponujące, kluczowa scena sztormu robi wrażenie. Pion operatorski, montażyści oraz specjaliści od komputerowej obróbki obrazu i dźwięku odwalili kawał dobrej roboty. Doceniając ich wysiłek i efekty ich pracy, nie warto chyba jednak dla przyjemności obcowania z nimi poświęcać półtorej godziny na zwyczajnie słaby film. "
Kuba Guzik (2018),6,"""Kuba Guzik tyle przygód ma, haha! Kuba Guzik radę sobie da, haha! Oooooo! Na luzie!"". Jeśli słowa tej piosenki wydają Wam się znajome, a melodia nasuwa się sama, to znak, że do najnowszej wersji bajki w reżyserii Dennisa Gansela specjalnie Was i Waszych dzieci zachęcać nie trzeba. Na pewno pamiętacie, że serial emitowany w polskiej telewizji na początku lat dwutysięcznych wciągał w fantazyjne przygody, rozpalając tym samym ciekawość do świata. Aktorska wersja ""Kuby Guzika"" w dużym stopniu powiela zalety oryginału, włącznie z uniwersalnymi lekcjami na temat przyjaźni i otwartości na innych ludzi. Jeśli więc ominęła Was złota era ""Przygód Kuby Guzika"" i nie słyszeliście o serii książeczek Michaela Endego, a chcielibyście zabrać swoje dzieci na pouczającą wakacyjną przygodę, ""Kuba Guzik"" będzie właściwym wyborem.         Henning Baum,  Uwe Ochsenknecht,  Annette Frier,  Christoph Maria Herbst  Studio BabelsbergWarner Bros.Malao FilmRat Pack Filmproduktion  Świat przedstawiony w filmie Gansela to czysta fantazja. Tytułowy bohater, znaleziony jako noworodek na morzu przez bandę piratów, zostaje dostarczony przez nich omyłkowo na maleńką wysepkę zamieszkałą przez cztery osoby – w tym Maszynistę Łukasza i Panią Jak, którzy przejmuję opiekę nad maleństwem i nadają mu imię Kuba. Po latach, kiedy chłopiec dowie się prawdy o swoim pochodzeniu, zapragnie poznać swoich prawdziwych rodziców. Tak się składa, że w tym samym czasie król wyspy dochodzi do wniosku, że w królestwie zaczyna brakować miejsca i zarządza, by pozbyć się ukochanej przez Łukasza lokomotywy. Ten – mocno przywiązany do maszyny – postanawia odejść razem z nią. Dla Kuby to idealna okazja, by wyruszyć razem z nimi i dowiedzieć się czegoś o sobie. Szlak ich przygody wyznaczy znaleziony w butelce list, w którym pewna dziewczynka ujawnia, że została porwana przez piratów i jest przetrzymywana w mieście smoków. Jak można się domyślić, droga do celu będzie wiodła przez magiczne krainy pełne magicznych postaci.        Solomon Gordon,  Henning Baum  Studio BabelsbergWarner Bros.Malao FilmRat Pack Filmproduktion  Twórcy kinowej wersji ""Guzika"" nie mieli łatwego zadania. To, co w animowanym serialu opowiedziane zostało w pięćdziesięciu dwóch 20-minutowych odcinkach, musiało się zmieścić w niecałych dwóch godzinach. Stąd sporo w filmie Gansela skrótów i skoków czasowych. Z gęstwiny wątków i postaci scenarzyści wybrali te, które wygrywają nadrzędne dla filmu przesłania – o tolerancji, oddaniu i sile więzów rodzinnych. Wiele innych innych fantazyjnych przygód zostało zaledwie zarysowanych, co może pozostawić w widzach poczucie niedosytu. Ewentualne niedostatki rekompensują jednak ciepły humor i uroczy bohaterowie – zawsze odnoszący się do siebie z pełnym szacunkiem i sympatią. Oczywiście za sprawą takiego wygładzonego obrazu świata seans ""Guzika"" niczyjego życia raczej nie odmieni, ale zapewni miło spędzony czas. W sam raz na wakacje. "
Wielki zły lis i inne opowieści (2017),6,"Tytułowy lis (który nie jest zbyt wielki ani przesadnie zły) zaprasza najmłodszych na wyjątkowy spektakl. Wraz ze swoimi przyjaciółmi – zwierzętami zamieszkującymi pobliską farmę – prezentuje trzy luźno powiązane ze sobą historie. Pozbawione moralizatorskiego nadęcia opowiastki celebrują dziecięcą wyobraźnię, przedstawiając ją jako skarb wart tego, by jak najdłużej go pielęgnować. I choć nie jest to animacja skrywająca pod bajkową powłoką podteksty prowokujące dorosłych do porozumiewawczych uśmieszków, z pewnością docenią oni jej nostalgiczny charakter: uproszczoną kreskę i pastelowe barwy przywodzące na myśl klasyczne ilustracje do literackich pierwowzorów ""Paddingtona"" czy ""Kubusia Puchatka"" oraz szalone gonitwy i spektakularne upadki rodem ze ""Zwariowanych melodii"" (w końcu każdy z nas był kiedyś dzieckiem zafascynowanym przygodami kreskówkowych protagonistów).         Radio Télévision Belge Francofone (RTBF)StudioCanalBe TV Benjamin Renner, zauważony przez Akademię za sprawą ""Ernesta i Celestyny"", w swojej drugiej pełnometrażowej animacji sięga po tę samą sprawdzoną formułę. Podobnie jak prostoduszny niedźwiedź i przemądrzała mysz kolejni bohaterowie wyłamują się z narzuconych im przez społeczeństwo ról: leniwy bocian symuluje kontuzję skrzydła, byle przerzucić na kogoś innego obowiązek dostarczenia niemowlęcia do oczekujących go rodziców, kaczka nie potrafi pływać, przedsiębiorcza kwoka namawia koleżanki do udziału w kursie samoobrony przed wykradającymi jajka lisami, a marzący o mięsnym obiedzie właściciel rudej kity pozwala nowo wyklutym kurczętom (dosłownie) wejść sobie na głowę i, ryzykując skórę, chroni je przed bezwzględnym, głodnym wilkiem... Fasadowość ich kreacji podkreśla formuła przedstawienia teatralnego, w przerwach między aktami mamy bowiem okazję podejrzeć prawdziwe oblicze aktorów.   Warte szczególnej uwagi w ""Wielkim złym lisie…"" wydaje się niezwykłe, bo niezależne od gatunku, porozumienie między zwierzętami a dziećmi. Mała Paulinka z miejsca podbija serca tria, w którego ręce (czy raczej łapki, skrzydła i raciczki) oddaje ją bocian. Łzy w oczach przestraszonych kurcząt sprawiają, że lisowi mięknie serce i porzuca on marzenia o skonsumowaniu pisklaków. Nawet groźny buldog stojący na czele schroniskowej watahy zaczyna ważyć słowa, kiedy w pobliżu pojawia się jego córeczka. Redakcja Filmwebu nie rekomenduje wychowywania dzieci za pomocą telewizora, ale czas spędzony ze stworzonymi przez Benjamina Rennera antropomorficznymi bohaterami na pewno nie będzie zmarnowany. Jeśli więc szukacie bajki, która zajmie Waszą pociechę przez ponad godzinę, oto propozycja idealna.         Radio Télévision Belge Francofone (RTBF)StudioCanalBe TV W tej beczce miodu jest jednak i łyżka dziegciu. Przede wszystkim trudno zrozumieć dystrybutora, który w czasach coraz powszechniejszego dubbingu zdecydował się na pokazy kinowe z lektorem. Wprawia to w tym większą konsternację, gdyż osoby mające dostęp do telewizji kablowej na jednym z kanałów dla najmłodszych mogą obejrzeć film z dubbingiem. Wątpliwości może budzić też sama forma filmu. Mimo że przedstawione historyjki łączą bohaterowie oraz miejsce akcji, brak fabularnego związku między nimi sprawia, że widz odnosi wrażenie, iż ma do czynienia nie tyle z samowystarczalnym dziełem, co raczej próbką serialu. Niewykluczone zresztą, że to właśnie jest celem francuskiego reżysera i animatora. Na eksplorację sielskiej prowincji i otaczającego ją lasu można poświęcić godziny, zaś sympatycznym zwierzęcym postaciom nie sposób odmówić charyzmy."
Jestem taka piękna! (2018),6,"Czy komedia może zarazem bawić i smucić? Jeśli jesteście fanami skandynawskiego kina, to na powyższe pytanie odpowiecie twierdząco. W Hollywood jednak po taką mieszankę sięga się rzadko. Jednym z tych wyjątków jest debiut reżyserski pary scenarzystów Abby Kohn i Marca Silversteina.       Amy Schumer  Wonderland Sound and VisionVoltage Pictures  Na swoim podstawowym poziomie ""Jestem taka piękna"" wpisuje się doskonale w schemat hollywoodzkiej komedii. Pełno jest tu absurdalnych pomysłów i zwariowanego humoru sytuacyjnego. Wystarczy spojrzeć na punkt wyjścia. Grana przez Amy Schumer Renee doznaje urazu głowy, w wyniku czego zmienia się jej postrzeganie swojego własnego ciała. Wszystko, co dotąd było źródłem frustracji i kompleksów, teraz jest powodem do zachwytów. Tak, we własnych oczach jest piękna, seksowna, atrakcyjna. Jej szaleństwo w pierwszej chwili wywołuje uśmiech otoczenia, lecz jej entuzjazm i niepohamowana energia są zaraźliwe, co pozwala jej odnaleźć się w świecie, do którego – jak jeszcze nie tak dawno wierzyła – całkowicie nie pasuje.   To, co następuje później, jest już klasycznym zestawem scen z filmów z Amy Schumer. To ciało aktorki staje się głównym elementem scen komediowych: jak pierwsze zachwyty obwisłym brzuchem, jak konkurs bikini, jak scena łóżkowa. I oczywiście to wszystko śmieszy. Jakże mogłoby być inaczej? Kontrast między rzeczywistością a tym, jak ją postrzega bohaterka, jest bowiem tak duży, że śmiech jest właściwie odruchem bezwarunkowym. Ale twórcy ubezpieczyli się i nie na samej Schumer i jej wyglądzie opierali się, budując sceny komediowe. Bardzo dobrym dodatkiem okazała się Michelle Williams. Jako mówiąca cienkim głosikiem szefowa wielkiego koncernu kosmetyczno-modowego jest nieustającym źródłem humoru. Nie jest on może wyszukany, ale rozśmiesza całkiem skutecznie.       Michelle Williams  Wonderland Sound and VisionVoltage Pictures  Kiedy jednak spojrzymy na to, jaki obraz świata Kohn i Silverstein malują, przestaje być już tak zabawnie. Schumer postawiona została tutaj w roli królewskiego błazna – osoby, która jako jedyna ma wolną rękę, by wykorzystywać humor do demaskowania ludzkiej głupoty i obłudy. Z czego z całą bezwzględnością korzysta. ""Jestem taka piękna"" pokazuje, że żyjemy w chorym świecie. Wszyscy są obarczeni kompleksami niższości, lękami przed niespełnianiem oczekiwań innych i frustracją, ponieważ nie mogą po prostu być sobą. Uroda i bogactwo pomagają przetrwać w tym świecie, ale jest to pomoc iluzoryczna, jaką dostarczają narkotyki i środki przeciwbólowe: otępiają, przez co ułatwiają codzienną egzystencję. Piękni i bogaci są więc niczym więcej jak narkomanami, którzy narzucili światu swoje szaleństwo. Biedni i brzydcy są wobec takiego obrotu sprawy kompletnie bezbronni. Z jednym wyjątkiem: prawdziwe szaleństwo, jak choćby to wynikłe z urazu głowy, które zmienia perspektywę i które czyni odpornym na nacisk społeczny. Jak pokazuje historia bohaterki, jest to bardzo skuteczne narzędzie.       Amy Schumer  Wonderland Sound and VisionVoltage Pictures   ""Jestem taka piękna"" nie jest komediowym arcydziełem, co widać choćby po tym, w jak łopatologiczny sposób powyższe przesłanie zostało przekazane. Widz nie musi się specjalnie wysilać, ponieważ jest w filmie wystarczająco dużo postaci, które wprost myśl przewodnią obrazu zwerbalizują. Ale refleksja nad kondycją współczesnego świata nie była głównym celem twórców tej komedii. ""Jestem taka piękna"" ma przede wszystkim sprawić, by widzowie miło spędzili dwie godziny swojego życia. Dzięki zestawowi sympatycznych bohaterów i całkiem dobrej grze Schumer i Williams cel ten udało się osiągnąć."
Ava (2017),7,"Debiutancki film Lei Mysius rozpoczyna się serią ujęć z francuskiej plaży. Wyblakłe barwy, duszna aura oraz ciała wszelkich kształtów i faktur nie nasuwają skojarzeń z folderem turystycznym, to raczej panorama prowincjonalnych wakacji w całym ich kolorycie, bez upiększeń i nostalgicznych filtrów. Podążająca za bezpańskim psem kamera zatrzymuje się w końcu nad młodą dziewczyną. Gdy tytułowa bohaterka wybudza się ze snu i widzi czarny jak węgiel pysk, jej oczy wypełnia przerażenie. Reżyserkę interesuje jednak to, co dzieje się z percepcją dziewczyny, zanim przywyknie ona do widoku niespodziewanego gościa. Ten moment to zarazem pars pro toto całego filmu oraz metafora tragicznej sytuacji bohaterki.          Canal+ FranceCiné@Centre National de la Cinématographie (CNC)arte France CinémaF Comme FilmDépartement des Landes  13-letnia Ava (Noee Abita) nie tak wyobrażała sobie odpoczynek na gorącym piasku. Postępująca choroba oczu z dnia na dzień odbiera jej wzrok – niedługo będzie widzieć gorzej w nocy, później kształty zaczną się zacierać, w końcu zaś całkowicie oślepnie. Lekarz przekazuje informację z subtelnością kaprala marines, matka (świetna Laure Calamy) pochyla się nad nią z czułością, lecz wkrótce będzie musiała podzielić swój czas pomiędzy córkę a nowo poznanego adoratora. Pozostawiona sama sobie bohaterka snuje się po miasteczku, próbuje dogonić przyszłość i spaceruje po plaży w przepasce na oczach, w końcu zaś poznaje bratnią duszę. Jak nietrudno się domyślić, będzie to nie tylko czas brutalnej inicjacji, ale też wyzwalającego buntu.     Chociaż twórcom zdarza się metaforyzowanie sytuacji bohaterki w sposób zbyt nachalny – czasem będą to zmiany ostrości i perspektywy w scenach dialogowych, kiedy indziej tautologie w postaci tekstów piosenek rymujących się z doświadczeniami Avy – scenarzystka i zarazem  reżyserka podejmuje temat z zaskakującą subtelnością, a opowiadając o dziewczynce, nie próbuje wyciskać z nas łez. Ava nie jest postacią, której kibicujemy z definicji. Pozamykana, mrukliwa, obrócona plecami do świata i bliskich, walczy nie tylko o nowe życie na własnych warunkach, ma również do wygrania naszą sympatię. Dzięki doskonałej Abicie jej rebelia jest psychologicznie wiarygodna i emocjonalnie angażująca, a ilekroć Mysius wpada w melodramatyczne bagienko, aktorka bez wysiłku ją stamtąd wyciąga. Wyważona, zagrana bez przesadnej ekspresji rola neutralizuje też zarzuty o eksploatowanie nagiego ciała – 19-letnia Abita ma pełną kontrolę nad naturalistyczną konwencją podobnych scen, wzbogaca ją o humor i ironię.        Noée Abita  Canal+ FranceCiné@Centre National de la Cinématographie (CNC)arte France CinémaF Comme FilmDépartement des Landes  Podglądając stale ewoluującą relację bohaterki z matką, rozkwitającą miłość do niepokornego chłopaka i nadmorskie pląsy ze wspomnianym czworonogiem, można dojść oczywiście do wniosku, że zbyt gładkie to wszystko, przesadnie łagodne w wymowie i formie. Lecz surrealistyczne interludia w postaci nocnych koszmarów przypominają, że wszystko jest w tym filmie kwestią optyki. Nadmorska bukolika może być pejzażem zmieniającej się świadomości bohaterki, ale też odzwierciedleniem jej płonnych nadziei. Zaś wszystkie nienazwane, ""nieostre"" emocje – świadectwem powolnego osuwania się w otchłań rozpaczy albo dowodem na istnienie świata poza zmysłami. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Isabelle i mężczyźni (2017),8,"Komedia romantyczna z Juliette Binoche? Hasło, które jeszcze niedawno brzmiało jak oksymoron, dziś nikogo już nie zaskakuje. Wiele wskazuje na to, że ikona francuskiego kina miała dość snobistycznego statusu muzy mistrzów pokroju Kieślowskiego czy Hanekego i postanowiła otworzyć się na lżejszy repertuar. Niestety wolta ta okazała się pomyłką, a występy w takich filmach jak  ""Mamy2mamy"", ""Wypisz wymaluj… miłość"" i  ""Ja cię kocham, a ty z nim"" chluby Francuzce nie przyniosą.  Na szczęście ""Isabelle i mężczyźni"" okazuje się kinem ze znacznie wyższej półki.       Juliette Binoche  Le Tax Shelter du Gouvernement Fédéral de BelgiqueVersus ProductionAd Vitam ProductionCentre National de la Cinématographie (CNC) Sukces filmu to z pewnością zasługa Binoche, która wciela się w – jednocześnie irytującą i pełną wdzięku – bohaterkę błądzącą w poszukiwaniu dojrzałej miłości. W jeszcze większym stopniu ""Isabelle…"" stanowi triumf reżyserki Claire Denis. Jedna z najważniejszych autorek współczesnego kina raz jeszcze dowodzi, że jej specjalność stanowi umiejętność przyglądania się paradoksom damsko-męskich relacji. W filmach Denis miłość i seks bywały już środkami walki o pozycję społeczną (doskonałe ""US Go Home""), elementami autodestrukcyjnej obsesji (""Głód miłości""), czy wreszcie ostatnimi siłami mogącymi zapewnić ratunek w obliczu nadciągającej apokalipsy (""Piątkowa noc""). Bogata w konteksty ""Isabelle…"" prezentuje się jak synteza dotychczasowych poszukiwań reżyserki. Nawet jeśli brzmi to niepokojąco poważnie, Denis nie grozi popadnięcie w megalomanię. Twórczyni ""Pięknej pracy"" bazuje na dyskrecji; to, co najważniejsze, umieszcza między wierszami i chętnie robi użytek ze swego, nieco złośliwego, poczucia humoru.  Francuzka delikatnie podkpiwa sobie zwłaszcza z tytułowej Isabelle. Bohaterce dostaje się za naiwność, która każe jej zakładać, że będzie w stanie nauczyć się na błędach i po wielu latach uczuciowych porażek znajdzie wreszcie ""partnera idealnego"". Prowadzone przez Isabelle poszukiwania dają Denis okazję do gry zarówno z protagonistką, jak i z widzami. Takie mrugnięcie okiem stanowi chociażby użycie w jednej z kluczowych scen jazzowego klasyka ""At Last"" w wykonaniu Etty James. Nawet jeśli tytuł i tekst ballady wydają się istotnymi wskazówkami interpretacyjnymi, szybko okazuje się, że to wyłącznie zastawiona przez reżyserkę pułapka. Klucz do zrozumienia zamysłu Denis kryje się znacznie głębiej – na poziomie konstrukcji filmu. ""Isabelle…"" – podobnie jak niemal wszystkie inne dzieła reżyserki – nie ma zbyt wiele wspólnego z klasyczną narracją. To właściwie zbiór luźno powiązanych ze sobą scenek dających nam wgląd w relacje Isabelle z kolejnymi mężczyznami. Każdy z tych związków składa się głównie z rozczarowań, przetykanych krótkotrwałymi przebłyskami spełnienia. Goniąca za wyimaginowaną pełnią, grająca va banque Isabelle nie zwraca na nie uwagi. Nie rozumie, że życie najprawdopodobniej nie ma jej do zaoferowania nic więcej.       Paul Blain,  Juliette Binoche  Le Tax Shelter du Gouvernement Fédéral de BelgiqueVersus ProductionAd Vitam ProductionCentre National de la Cinématographie (CNC) Film Denis niekoniecznie musi być jednak odbierany jako demaskatorska opowieść o utracie złudzeń. Wezwanie do rezygnacji z wyniszczającego parcia ku perfekcji równie dobrze może mieć w sobie coś wyzwalającego. W tym samym duchu da się zinterpretować bodaj najważniejszą scenę w filmie, gdy zdesperowana Isabelle udaje się po radę do jasnowidza. Ekscentryczny mężczyzna (wyborny epizod Gerarda Depardieu) wypowiada wówczas zdanie, które zainspirowało oryginalny tytuł filmu (Un beau soleil intérieur): ""Musisz znaleźć piękne słońce w swoim wnętrzu"". Czyżby zatem Denis sugerowała przewrotnie, że ważniejsze niż stworzenie związku z drugim człowiekiem jest zbudowanie relacji z samym sobą?"
Na głęboką wodę (2018),6,"Kino uwielbia historie o wielkich marzycielach. Wizjonerach, budzących na początku szyderstwa i kpiny, którzy w finale śmieją się ostatni: wspinają się na niedostępną górę, pokonują własne słabości, triumfują nad przeciwnikami i przeciwnościami, odnoszą finansowy sukces, zapisują się w historii nauki, sztuki, sportu. ""Na głęboką wodę"" nie jest takim film. Reżyser James March mówi widzom coś wręcz przeciwnego: czasem najlepiej jest pozwolić marzeniom pozostać w strefie marzeń. Niektórzy wizjonerzy wcale nie triumfują.       Colin Firth  Blueprint PicturesBBC Films Film oparty jest na prawdziwej historii Donalda Crowhursta. Donald wydaje się zwykłym, lekkoekscentrycznym Anglikiem z klasy średniej. Mieszka z sympatyczną rodziną w skromnym, lecz wygodnym domu w hrabstwie Devon. W garażu prowadzi jednoosobowe przedsiębiorstwo, produkujące aparaty nawigacyjne jego pomysłu. Na ekranie pojawia się, gdy w trakcie targów żeglarskich próbuje sprzedać urządzenie mierzące współrzędne geograficzne na podstawie fal radiowych. W biznesie radzi sobie bardzo średnio, ale rodzina nie wydaje się cierpieć biedy.  Większość ludzi na świecie uznałaby życie Donalda za w miarę spełnione. Jemu czegoś w nim jednak brakuje. Pociąga go horyzont, przygoda, nieznane. Pragnie jakoś zapisać się w historii. Szansy dostarcza konkurs żeglarski ogłoszony przez gazetę ""Sunday Times"". Redakcja oferuje pokaźną nagrodę dla osoby, która jako pierwsza samodzielnie opłynie glob łodzią żaglową – bez zatrzymywania się na postój na lądzie.   Donald zgłasza się do konkursu. Projektuje własną łódź, na którą pieniądze zdobył od lokalnego przesiębiorcy pod zastaw wszystkiego, co posiadał. Im bliżej do dnia startu, tym bardziej widać, że katastrofa jest nieunikniona. Donald nie ma jednak odwagi się  wycofać – naciskają na niego sponsorzy, rzecznik prasowy przedsięwzięcia, lokalna społeczność. Niekorzystna umowa, jaką podpisał, zrujnowałaby go zresztą, gdyby posłuchał głosu rozsądku.       Finn Elliot,  Rachel Weisz,  Kit Connor,  Eleanor Stagg  Blueprint PicturesBBC Films Crowhurst jest poniekąd odwrotnością bohatera poprzedniego dzieła Marsha – Stephena Hawkinga z ""Teorii wszystkiego"". Tam mamy genialnego młodego mężczyznę, który bez własnej winy zostaje przytłoczony przez okrutny wyrok losu – paraliżującą mięśnie chorobę – zachowuje jednak siłę moralną i jest w stanie dobrze przeżyć życie, realizując swój potencjał. W ""Na głęboką wodę"" bohater z własnej winy wplątuje się w sytuację, z której nie ma dobrego wyjścia, nakłada na swoje ramiona ciężary, jakich nie jest w stanie unieść.  Film dzieli niemal wszystkie słabe i mocne punkty ""Teorii"". Marsh w obu stara się potraktować swoich bohaterów w sposób maksymalnie podmiotowy. Donalda łatwo byłoby wyśmiać lub potępić. Niedzielny żeglarz marzący o samotnym rejsie dookoła świata i zostawiający rodzinę bez żadnego zabezpieczenia finansowego jest bez wątpienia postacią co najmniej nieodpowiedzialną. Twórcy ""Na głęboką wodę"" okazują mu jednak maksimum empatii, starają się zrozumieć jego marzenia i wybory. W obrazie klęski Donalda potrafią ukazać elementarną godność. Co jest także zasługą dobrej, wyważonej, oszczędnej kreacji aktorskiej Colina Firtha.   Niestety, podobnie jak w ""Teorii"" znacznie mniej uwagi poświęcono żonie bohatera. Chciałbym zobaczyć tę historię także z jej perspektywy. Trudno uwierzyć, że w zasadzie bez słowa sprzeciwu godzi się na jawnie szalone plany męża. Że nie jest na niego wściekła za wszystko, co sprowadził na swoją rodzinę. Odtwarzająca Clare Crowhurst Rachel Weisz jest przecież bardzo zdolną aktorką i naprawdę mogłaby dostać więcej do grania.  Drażni też czasami przesadny sentymentalizm w niektórych scenach. Biorąc jednak pod uwagę, z jaką głęboką empatią Marsh odpowiada o klęsce – w medium zajmującym się głównie hurtową sprzedażą snów o potędze – jestem mu go w stanie wybaczyć.  "
Mam dość! (2016),3,"Chyba cofnąłem się w czasie. Na holenderskich przedmieściach – chociaż mamy rok 2015 – królują kolory jak z wczesnego Polsatu, domówki przypominają zakładowe kinderbale, największym przekleństwem jest ""chrzanić to!"", a nastoletnia przyjaźń to seria uprzejmości i ckliwych wyznań rodem z terapii grupowej. Nawet główny bad boy wpadł w uskok czasowy jakoś między '89 a '94 – na głowie ma blond ""garnek"" a la Bobby Briggs z ""Twin Peaks"", nosi złowrogą ramoneskę i jeździ skuterem prawie tak czarnym i demonicznym jak ostatnie albumy Metalliki. I to całkowite odklejenie od współczesnych realiów i kultury młodzieżowej byłoby jeszcze do przełknięcia, gdyby nie fakt, że ""Dość!"" nie jest wyłącznie kiepskim produkcyjniakiem. To coś znacznie gorszego – jakiś telenowelowo-edukacyjny odrzut z holenderskiej telewizji, bardzo przeciętnie nakręcony, słabo zagrany przez nastoletnich aktorów, a przede wszystkim – nachalnie umoralniający i budujący fałszywą wizję relacji społecznych. Rodzi się pytanie: co taka chałtura właściwie robi w regularnej dystrybucji?         Shooting Star Filmcompany BV Z tą regularnością oczywiście przesadzam – film ma tak ograniczony zasięg, że zobaczy go może kilku zbłąkanych wagarowiczów z Warszawy. To dalej jednak jakaś dystrybucja i jakaś publiczność, natomiast odpowiedzi na pytanie, po co rozsiewać takie opary kiczu i bylejakości, jak nie znałem, tak nie znam. Scenariusz ""Dość!"" jest czysto pretekstowy – chodzi w istocie o to, żeby młodemu człowiekowi wtłoczyć do głowy, jakie konsekwencje wiążą się z łamaniem norm społecznych: kłamstwem, zawiścią, przyjmowaniem używek, ""bujaniem się"" z niewłaściwymi kolegami. No i jak wielką wartość tworzy pełna, ""normalna"" rodzina – bez niej prędzej czy później będziemy pukać w dno od spodu, dziarać portret mamy w więziennej celi albo z kleptomańskim zapałem kolekcjonować cudze smartfony. Cała reszta pozostaje szeleszczącą kartką papieru. Historię przepisano z reklamy toniku na trądzik: Sandel ma kumpli od kołyski, kopią razem piłkę w lokalnej drużynie, aż dołącza do nich Emiel (wspomniany blond ""garnek""). Chłopak jest niespokojny, skłonny do mordobicia (wiadomo, nie ma matki albo ojca), z cechami sadystycznego lidera – z paczki ziomków ""spod trzepaka"" robi sobie maszynkę do siania terroru, lokalny gang. I już za chwilę Sandel będzie musiał zdecydować – lojalność w stosunku do dawnych przyjaciół czy prawda i sprawiedliwość. A może zwycięży rodzące się uczucie do Indry – przyjaciółki z klasy, która zmaga się z mononukleozą, ale wszyscy w szkole biorą jej chorobę za przejaw zarozumialstwa i hipochondrii?   Wiem, samo w sobie nie brzmi to może tak źle – raczej przeciętnie, jak co drugi film dla nastolatków. Tyle że zrealizowane zostało w stylistyce i z werwą właściwą dla fabularyzowanych przerywników w programach typu talk show. Młodzież rozmawia nienagannym językiem literatury i publicystyki, inkrustuje większość wypowiedzi dosadnymi ""proszę"", ""dziękuję"", ""czy mógłbyś"", ""daj spokój"". Nie pomaga obecność selfie, smartfonów i mediów społecznościowych w funkcjach czysto scenograficznych. Dialogi są suche jak kontener trocin, wyskrobują z filmowego świata resztki wiarygodności, dając w zamian płaską emocjonalność, uczucia jakby przepisane z dziecięcych ""złotych myśli"". Można to właściwie uznać za przejaw dość przerażającej interesowność: oferować świat tak bardzo sztuczny i pozbawiony wyrazu ludziom najbardziej wyczulonym na każdy przejaw fałszu i niesprawiedliwości.         Shooting Star Filmcompany BV Sandela i Indry – głównych ""figur"" do młodzieńczego utożsamienia – właściwie nie mamy za co polubić, bo nie dostali wyraźnie nakreślonych osobowości, żadnych cech szczególnych, nastoletnich zajawek czy zainteresowań, a plakaty czy gadżety w ich pokojach to co najwyżej wybór dekoratora wnętrz, wyłącznie estetyka. Jako tako wyrazisty jest jeszcze Emiel, tyle że to od początku do końca diabeł wcielony, bez taryfy ulgowej i możliwości odkupienia grzechów. I właśnie w tym determinizmie tkwi chyba największe zło ""Dość!"". Słodko-gorzkie, bardzo przewidywalnie zakończenie powiada jedno: nigdy nie uwolnisz się od społecznego backgroundu, trudnej rodziny, ""gorszych"" korzeni. Ci z zasobnych suburbiów zawsze wyjdą na prostą, nawet jeśli ich wina wcale nie była mniejsza – i holenderski film nie tylko nie polemizuje z taką wizją społeczeństwa, ale w zasadzie ma do niej stosunek afirmatywny. Nie ma tutaj zmiłuj dla oka, brak litości dla zdrowego rozsądku. Dlatego właściwie dobrze, że szanse na obejrzenie ""Dość!"" w Waszych kinach macie niewielkie. Pożyjecie sobie dłużej i spokojniej, w błogiej nieświadomości. Niech ten film pozostanie naszą słodką tajemnicą. "
Uprowadzona księżniczka (2018),3,"Podobno frytki z dużych fastfoodowych korporacji są lepsze niż frytki z szemranej budki na osiedlu. A to dlatego, że sieciówka może sobie pozwolić na wymianę oleju, już na starcie podnosząc jakość swojego produktu. Nie uwierzycie: podobnie jest z kinem dla najmłodszych. Aż chciałoby się pochwalić ciężką pracę animatorów, którzy choć nie dziergają na garnuszku Pixara, DreamWorks czy innego Illumination, to stają w szranki z produkcjami dużych amerykańskich studiów. Aż kusi pochwalna narracja o bohaterskim, oddolnym czynie studiów z Europy Wschodniej czy Chin, które, pozbawione korporacyjnego zaplecza – szczodrych budżetów i prężnych machin promocyjnych – walczą mimo to. A jednak – mimo że chęci są, a retoryka gotowa – jakoś chwalić nie wypada. Bo mniejsza o to, czy pogłoska o frytkach jest prawdziwa; grunt, że jest adekwatna. Proste: Pixara czy Walt Disney Animation stać na kaprys zadbania o olej. Kaprys aspiracji do czegoś więcej niż zajęcie uwagi jakiegoś 6-latka przez półtorej godziny. Kaprys, by oprócz walorów komercyjnych animowany produkt miał również walory artystyczne. W europejsko-azjatyckich podróbkach natomiast – choćby w ukraińskiej ""Uprowadzonej księżniczce"" – takich filmowych witamin brak.         Ukrainian State Film Agency I nie chodzi mi wcale o tak zwane ""production values"". Jasne, animacja w filmie Olega Malamuzha mogłaby być płynniejsza, szczegóły obrazu bardziej szczegółowe, gra światłocienia i faktury bardziej realistyczne. Ale problem ""Uprowadzonej księżniczki"" leży raczej po stronie bezcennego ""wkładu własnego"", ""analogowej"" pracy koncepcyjnej, a nie jakichś wymiernych parametrów w rodzaju pamięci operacyjnej procesorów, na jakich pracowali animatorzy. Miernotę  myślową ""Uprowadzonej…"" widać bowiem okiem nieuzbrojonym: nijakie projekty bohaterów, antypatyczne gęby drugoplanowych postaci, generalna pstrokacizna, dizajnerskie ""brudy"", jakaś taka wizualna nieszlachetność, siermiężność. Ot, generalny brak stylu.   Podobny groch z kapustą dominuje też w fabule. Tytuł filmu pozwala domyślić się wszystkiego: księżniczka zostaje uprowadzona, jej tropem podąża bohaterski młodzian w towarzystwie fajtłapowatego kompana i orszaku zabawnych zwierzątek, a na końcu drogi czeka bardzo zły ""czarnodziej"" (jak go tu nazywają). ""Klasyk"", powie ktoś – ""sztampa"", odpowie kto inny; Malamuzh i jego ekipa tymczasem nie mogą się zdecydować. Niby uruchamiają ramę ""opowieści w opowieści"" i bawią się filmowym metajęzykiem, ale zarazem nie są w stanie wyjść poza schemat love story między ""pannicą w opałach"" a dzielnym kawalerem. Księżniczka Miłka coś tam sobie feminizuje i gardzi zamążpójściem, ale tylko do czasu, aż napatoczy się ten jeden jedyny – co z tego, że nisko urodzony. Wielka baśniowa miłość jest tu więc niczym pocałunek śmierci dla fabularnej sprawczości bohaterki, niczym fabularny szafot dla jej emancypacji, niczym gatunkowa i światopoglądowa konserwa. A jednak kontestującej gatunkowe schematy, postmodernizującej piątej wody po ""Shreku"" nie brakuje: cytaty, nawiązania, dwuznaczności są na porządku dziennym, zupełnie jakbyśmy mieli 2001 rok i była to jakakolwiek nowość. Efekt jest schizofreniczny: film zarazem naiwny i cyniczny,  skostniały i nadświadomy.           Ukrainian State Film Agency   Mniejsza i o to. Łyknąłbym byle kliszę, gdyby tylko tchnięto w nią odrobinę pasji, gdyby ktokolwiek pomyślał chwilę nad scenariuszem. Malamuzh, zamiast zaprzyjaźnić nas z bohaterami, zamiast de facto opowiedzieć swoją historię, woli zarzucić nas kolejnymi niedogrzanymi pomysłami. Nie powiem, niektóre z nich są nawet niczego sobie: choćby scena pojedynku księżniczki z hordą ożywionych słodyczy: pączków, eklerków, tortów i babeczek, spuentowana jako ""walka z niechcianymi kaloriami"". Ale koncepcja nie jest wygrana, gubi się w potoku kamiennych golemów, żywych trupów, złośliwych gryzoni, wrednych starców, magicznych kotów, złowrogich smoków, zaklętych posągów, zaczarowanych mieczy oraz obowiązkowego humoru ""dosadnego"": dłubania w nosie czy rzygania. Niepodpięte pod emocje bohaterów, nierozbudowane jako metafory, wszystkie te wątki stają się więc byle rekwizytami, pustymi scenariuszowymi kaloriami. ADHD-ową mieszanką przetrawionych wielokrotnie powidoków kina zza wielkiej wody. Oczywiście, 6-latek może odebrać to inaczej niż odrobinę starszy od niego recenzent. Ale kiedy rzetelnej, wysokojakościowej animowanej konkurencji nie brakuje, dylemat, czy iść do kina, przestaje być dylematem. Na wszelki wypadek w tytule recenzji podpowiadam, co zrobić."
Ocean's 8 (2018),6,"– Nie robicie tego ani dla mnie, ani dla siebie. Gdzieś na świecie 8-letnia dziewczynka marzy teraz o karierze kryminalistki. Robicie to dla niej – dopinguje swoje współpracowniczki Debbie Ocean (Sandra Bullock) na moment przed wielkim rabunkiem. Korzystając z odbywającej się w Metropolitan Museum słynnej gali mody, szajka bohaterki zamierza wykraść naszyjnik Cartiera wart 150 milionów dolarów. Ryzykowna gra toczy się więc o podwójną stawkę – chęć sowitego zarobku idzie w parze z potrzebą emancypacji. ""Ocean's 8"" udowadnia, że dziewczyny potrafią łamać prawo z równą skutecznością i wdziękiem co faceci.       Sandra Bullock,  Awkwafina,  Sarah Paulson,  Rihanna,  Cate Blanchett  Warner Bros. Entertainment Inc.  Debbie stała do tej pory w cieniu brata, legendarnego kanciarza Danny'ego (George Clooney), który – jak pewnie wiecie – wraz z kumplami puścił w skarpetkach niejednego właściciela kasyna. Trzy filmy o jego przygodach zgarnęły na całym świecie ponad miliard dolarów, wskrzeszając przy okazji gatunek komedii złodziejskiej. W myśl zasady, że lepsze jest wrogiem dobrego, reżyser i współscenarzysta nowej wersji Gary Ross (""Igrzyska śmierci"") nie majstruje zbytnio przy sprawdzonej formule. Zgoda, pojawił się feministyczny pazur, zmieniła się także sceneria (dystyngowany Nowy Jork zastąpił luksusową świątynię kiczu Las Vegas). Poza tym wszystko po staremu: tytułowa drużyna świeci od hollywoodzkich gwiazd, plan rabunku jest prawie tak skomplikowany jak instrukcja obsługi rakiety kosmicznej, są supernowoczesne gadżety i garderoba od najwykwintniejszych projektantów. Glamour na sto dwa. Nawet muzyka Daniela Pembertona – energetyczna mieszanka jazzu, funku i elektroniki – brzmi, jakby wyszła spod pięciolinii dotychczasowego kompozytora cyklu, Davida Holmesa.       Sandra Bullock,  Awkwafina,  Sarah Paulson,  Helena Bonham Carter,  Mindy Kaling,  Rihanna,  Cate Blanchett,  Anne Hathaway  Warner Bros. Entertainment Inc.  Dziełu Rossa nie sposób odmówić lekkości oraz dobrego tempa akcji, dzięki czemu film  ogląda się z przyjemnością i bez cienia znużenia. Po seansie trudno jednak oprzeć się wrażeniu, że ""Ocean's 8"" to same puste kalorie. Postacie są ledwie naszkicowane, fabuła cierpi na brak porządnego czarnego charakteru, zaś przygotowania do akcji, podobnie jak i sam skok przebiegają w zaskakująco miłej, spokojnej atmosferze. Niby od początku wiadomo, że bohaterkom włos z głowy spaść nie może. Twórcy nawet przez moment nie próbują jednak zasiać w widzach wątpliwości co do powodzenia misji. Każdy problem udaje się ekspresowo rozwiązać, a nieliczne konflikty personalne nie wpływają na atmosferę w grupie. W efekcie napięcia jest tu tyle co w zepsutym gniazdku elektrycznym.       James Corden,  Anne Hathaway  Warner Bros. Entertainment Inc.  Na szczęście Ross skrywa w reżyserskim rękawie jednego niezawodnego asa – utalentowaną obsadę. Załoga pod wodzą Sandry Bullock (choć jak na mój gust przesadza z ""dietą zmieniającą rysy twarzy"") ma charyzmę, prezencję i komediowy dryg, czyli wszystko, czego potrzeba serii ""Ocean's"". Na czoło aktorskiej stawki wysuwają się Helena Bonham Carter oraz Anne Hathaway. Pierwsza wciela się w ekscentryczną projektantkę mody szukającą sposobu na powrót do ekstraligi branży dziewiarskiej. Druga jest chimeryczną gwiazdą filmową, która pełni honory domu podczas imprezy w muzeum. Jeśli chodzi o panów, na więcej czasu ekranowego zasłużył James Corden jako dociekliwy detektyw ubezpieczeniowy w typie Edwarda G. Robinsona z ""Podwójnego ubezpieczenia"". Pozostaje mieć nadzieję, że jego postać powróci w kolejnym filmie z serii. Po sukcesie kasowym ""Ocean's 8"" niechybnie przyjdzie bowiem pora na ""Ocean's 9"". Albo chociaż ""Ocean's 8 i pół""."
W cieniu drzewa (2017),8,"""W cieniu drzewa"" to islandzka produkcja, która powstała we współpracy z Polakami. Na pierwszy rzut oka ta mieszanka może wydawać się egzotyczna. Gwarantuję jednak, że po obejrzeniu filmu domagać się będziecie więcej polsko-skandynawskich produkcji. Nasze przywary przefiltrowane przez skandynawskie wyczucie tragikomizmu i absurdów życia poprowadzą widzów w mroczne odmęty ludzkiej egzystencji.       Þorsteinn Bachmann,  Sigurður Sigurjónsson  Profile PicturesMadants         Þorsteinn Bachmann,  Sigurður Sigurjónsson  Profile PicturesMadants Początek filmu jest całkiem błahy. Dwie mieszkające po sąsiedzku rodziny poróżniły się. Powód wydaje się mało znaczący, więc konflikt raczej szybko powinien zakończyć się zgodą. Eybjorg i Konrad chcieliby, żeby ich sąsiedzi – Inga i Baldvin – usunęli drzewo ze swej posesji. Ci jednak nie chcą tego zrobić i odpowiadają własnymi prośbami, by Eybjorg lepiej pilnowała psa. Początkowo obie strony wymieniają się jedynie złośliwymi komentarzami. Wkrótce zaczną też robić sobie drobne psikusy. Raz wprowadzonej w ruch spirali agresji nie da się już powstrzymać. I konflikt stopniowo, lecz nieubłaganie nasila się. A gniew i cierpienie rodzą tylko więcej gniewu i cierpienia.  W historii Eybjorg i Konrada, Ingi i Baldvina odnajdziemy echo losów Pawła i Gawła, Pawlaka i Kargula. Jednak dla islandzkiego reżysera, Hafsteinna Gunnara Sigurðssona, sąsiedzki konflikt stanowi tylko część historii. Owszem, pieczołowicie rejestruje kolejne etapy narastającej przemocy. Obserwuje wrogie działania i coraz bardziej wymyślne akcje odwetowe. Jednak dla Sigurðssona konflikt nie jest sednem historii, lecz jedynie objawem tego, co jest dla niego naprawdę istotne. Powoli, metodycznie reżyser odpowiada na pytanie o prawdziwe przyczyny sąsiedzkiej wojenki i odkrywa przed nami przerażające odmęty ludzkiej tragedii.       Þorsteinn Bachmann  Profile PicturesMadants Wszyscy bohaterowie ""W cieniu drzewa"" cierpią. Jest to ból, który z różnych powodów skrywają przed sobą, swoimi bliskimi, całym światem. To, że na pozór dobrze funkcjonują, nie znaczy wcale, że wszystko jest z nimi w porządku. Drzewo i pies to tylko preteksty. A jednocześnie są to też symbole, rzucające na bohaterów potężny cień cierpienia. Poczucie straty, niemożność realizacji skrytych pragnień, całe zło, jakiego się doświadczyło w życiu, zyskuje ujście w pozorowanym, a jednocześnie boleśnie namacalnym konflikcie sąsiedzkim. Ten film pokazuje, że kiedy człowiek nie może stawić czoła prawdzie, powoli, lecz nieubłaganie psychicznie przekształca się w zombie.       Sigurður Sigurjónsson  Profile PicturesMadants  ""W cieniu drzewa"" jest dopiero trzecią pełnometrażową fabułą Sigurðssona. Sprawia jednak wrażenie nakręconej przez osobę o znacznie większym doświadczeniu filmowym. Całość została zbudowana z precyzyjnie dopasowanych do siebie elementów. Narracja prowadzona jest w sposób konsekwentny i z niesamowitym wyczuciem życiowych paradoksów. Znajduje się tu wiele scen, które zarazem śmieszą do łez i przerażają. Bawią na swoim najbardziej powierzchownym poziomie. Mrożą krew w żyłach, kiedy do widza dociera, co się za tymi wydarzeniami naprawdę kryje. Sigurðsson jest jak kucharz gotujący żabę. Prowadzi narrację w tak zwodniczy sposób, że ani bohaterowie, ani widzowie nie będą zdawać sobie sprawy z tego, co naprawdę się dzieje, aż będzie za późno.  Doskonałe kreacje aktorskie, w szczególności Eddy Björgvinsdóttir i Sigurðura Sigurjónssona, a także znakomite zdjęcia Moniki Lenczewskiej dopełniają wrażenia, że ""W cieniu drzewa"" to dzieło dojrzałe i fascynujące. Połączenie wszystkich elementów sprawia, że film mocno oddziałuje na emocje i dlatego osoby ze skłonnościami do depresji powinny mieć się na baczności. ""W cieniu drzewa"" oferuje bowiem smutną wizję świata i losów człowieczych."
Dziedzictwo. Hereditary (2018),9,"Ari Aster wygląda może jak ułożony docent kulturoznawstwa, ale pomysły ma z piekła rodem. Bohaterami jego wczesnych krótkometrażówek byli poeta molestowany seksualnie przez własnego syna, everyman nękany przez włochate monstrum oraz matka-trucicielka przerażona perspektywą rozłąki z dorastającym dzieckiem. Błyskotliwe miniatury, w których koszmar przegryza się z absurdem, a Roman Polański niespodziewanie podaje rękę Toddowi Solondzowi, dowodzą, że 31-letni reżyser wkroczył w świat kina z gotowym arsenałem artystycznych obsesji. W jego filmach nieszczęścia, które spotykają postaci, niemal zawsze mają związek z rodziną. Aster nie boi się łamać tabu, igrać z oczekiwaniami publiki. Przyświeca mu jeden cel: wzbudzić w widzu dojmujący dyskomfort.       Toni Collette  PalmStar EntertainmentFINCHWindy Hill PicturesA24            W ""Dziedzictwie. Hereditary"" autorska taktyka nie zmieniła się ani na jotę. O ile jednak krótkie dzieła Astera dopiero zwiastowały narodziny filmowca dużego formatu, pełnometrażowy debiut jawi się już jako dzieło dojrzałego mistrza. Twórca ""Beau"" nakręcił horror, który zarazem gładko wpisuje się w tradycję gatunku jak i brawurowo rozsadza jego ramy. Jeśli bowiem odsączymy scenariusz ""Dziedzictwa"" z elementów grozy, okaże się, że mamy do czynienia z ciężkim jak ołów rodzinnym dramatem. Opowieścią o toksycznych relacjach rodziców z dziećmi, niemożliwych do zagojenia ranach na sercu oraz o żmudnym procesie wychodzenia z żałoby. Utwór Astera budzi również skojarzenia z antyczną tragedią, w której nad głowami bohaterami niczym miecz kata wisi fatum. Nieprzypadkowo centralnym symbolem filmu reżyser uczynił makietę przypominającą domek dla lalek. Miejsce, nad którym kontrolę zdaje się sprawować złowieszcza wyższa siła.      Grahamom właśnie zmarła babcia. Z wyjątkiem najmłodszej członkini rodu, 13-letniej Charlie (Milly Shapiro), familia nie wydaje się przejęta odejściem seniorki. Ba, można wręcz odnieść wrażenie, że  domownicy odczuwają ulgę. Starsza pani miała trudny charakter, w dodatku cierpiała ponoć na zaburzenia psychiczne. Życie z nią pod jednym dachem z pewnością nie było sielanką. Po pogrzebie każdy wraca do swoich zajęć. Stateczny, zrównoważony ojciec  (Gabriel Byrne) poświęca się pracy w szpitalu, matka-artystka (Toni Collette) skupia się na tworzeniu miniaturowych instalacji inspirowanych scenami z życia rodzinnego. Charlie konstruuje upiorne laleczki, a jej nastoletni brat (Alex Wolff) rozpala bongo i oddaje się fantazjom na temat szkolnej koleżanki. Reżyser nie zamierza bynajmniej uśpić naszej czujności. Już od pierwszej sceny daje do zrozumienia, że nad Grahamami kłębią się burzowe chmury. Z kinowych głośników sączy się groźne buczenie, jeden zły omen goni następny, powietrze ma elektryczny smak. Lada chwila strzeli piorun.       Milly Shapiro  PalmStar EntertainmentFINCHWindy Hill PicturesA24  W filmie Astera nie brakuje makabrycznej przemocy oraz zwrotów akcji godnych Alfreda Hitchcocka. Są ukłony w kierunku Stephena Kinga, Robina Hardy'ego, Nicolasa Roega czy wspomnianego już Polańskiego. Mimo mnogości inspiracji ""Dziedzictwo"" wydaje się jednak dziełem zaskakująco organicznym, a przy tym zupełnie nieprzewidywalnym. Reżyser myli tropy: zmienia punkty widzenia, potrafi bez ostrzeżenia przekierować opowieść na nowe tory, a w razie potrzeby rozrzedzić depresyjną aurę ociupiną ciepła bądź humoru. Przede wszystkim jednak nigdy nie traci z pola widzenia bohaterów. W bodaj najbardziej zatrważającej scenie filmu debiutant celowo opóźnia montażowe cięcie, zawieszając oko kamery na udręczonej, zastygłej w przerażeniu twarzy. Konwencja pęka. Horror ustępuje miejsca wiwisekcji traumy. Było strasznie, teraz zrobiło się nieprzyjemnie.  ""Dziedzictwo"" uwiera, szokuje i drażni. Trudno jednak wyrugować je z pamięci. To w równej mierze zasługa precyzyjnie skonstruowanego scenariusza jak i fenomenalnej strony audiowizualnej, za którą odpowiadają m.in. awangardowy saksofonista Colin Stetson oraz polski operator Paweł Pogorzelski. Pierwszy zadbał o upiorną oprawę muzyczną, w której przesterowane dźwięki klarnetów mieszają się z gardłowym pomrukiem rodem z tybetańskich świątyń. Drugi odpowiedzialny jest za hipnotyzujący taniec kamery oraz ekranową atmosferę z pogranicza jawy i snu. Najcenniejszym sprzymierzeńcem Astera jest jednak odtwórczyni głównej roli, Toni Collette. Jej psychicznie pokaleczona, neurotyczna Annie Graham to zarazem postać wyjęta z Bergmanowskiej  psychodramy jak i klasyczna ""królowa krzyku"", godna następczyni Shelley Duvall z ""Lśnienia"". Gdyby oscarowa kapituła była mniej zachowawcza i przestała traktować kino grozy jako pośledni gatunek, Collette złotą statuetkę miałaby jak w banku. Cała nadzieja w amerykańskim dystrybutorze ""Dziedzictwa"", firmie A24, która w ostatnich latach wyrosła na czarnego konia w wyścigach po nagrody filmowe.       Toni Collette  PalmStar EntertainmentFINCHWindy Hill PicturesA24  Zwłaszcza, że dzieło Astera pomimo horrorowych proweniencji opowiada w gruncie rzeczy bardzo życiową historię. Tytułowa spuścizna ma przecież związek z genami oraz wychowaniem - spadkiem, który - chcąc, nie chcąc - otrzymujemy po rodzicach i dziadkach. Ani się człowiek obejrzy, a zaczyna mówić, wyglądać i zachowywać się jak oni. Popełnia te same błędy, częstuje otoczenie podobnymi radami. Wszyscy jesteśmy więc jak bohaterowie ""Dziedzictwa"" - naszą egzystencją zza grobu sterują przodkowie. "
"Kochając Pabla, nienawidząc Escobara (2017)",6,"Seksowna historia pleni się jak zjadliwy wirus. Krew nie zdążyła jeszcze dobrze wsiąknąć w glebę po trzecim sezonie ""Narcos"", a już musimy wracać do początków narkotykowej epopei. Czerpiąc ze znanych i lubianych standardów ""kina kartelowego"" oraz dzięki gwiazdorskiej obsadzie – Penelope Cruz i Javierowi Bardemowi w rolach głównych – ""Kochając Pabla, nienawidząc Escobara"" miało być samograjem, który docenimy nie za przełomowość, ale za ""klimatyczny"" motyw przewodni. Mamy tutaj wszystko, co uczyniło z Escobara figurę globalnej popkultury: brutalną przemoc i ojcowską łagodność; skorumpowaną politykę i biznesowe narady przy basenie; społeczną wrażliwość i orgie z prostytutkami. Życie krótkie i intensywne, w obrazach przeflancowane na romantyczne klisze _thug life_.       Javier Bardem  Pinguin Films         Penélope Cruz  Pinguin Films  Romantyczne także dosłownie – film De Aranoi jest czymś na kształt gangsterskiej opery mydlanej, historią burzliwego romansu prezenterki telewizyjnej Virginii Vallejo z samozwańczym królem Kolumbii. O starym Escobarze opowiada więc nowy narrator i kobieca perspektywa miała chyba w założeniu ""zhumanizować"" i ""uintymnić"" surowe bandyckie tworzywo. Grana przez Cruz Vallejo poznaje Pablita na wystawnym przyjęciu w Medellin i w pierwszej chwili bierze go za zwykłego nuworysza, ulegając bardziej jego charyzmie niż pieniądzom. Ale ponieważ Escobar zapisał się w historii przede wszystkim jako symbol kapitalistycznego rozpasania, postawa dziewczyny stopniowo ulega demoralizacji – zaczyna latać na zakupy do Nowego Jorku z walizami wypchanymi narko-forsą, a kiedy gangster rozpętuje prywatną wojnę z aparatem państwowym, przy kochanku trzyma ją wyłącznie zwierzęcy strach. ""Po raz pierwszy muszę wyjechać z kraju przez mężczyznę"" – żali się w scenie otwierającej film, już jako informatorka DEA. I w zasadzie całą jej postać – zamiast z konfliktów wewnętrznych – utkano właśnie z tego rodzaju prostych bon motów i ironicznych powiedzonek.       Penélope Cruz  Pinguin Films  Jeśli weźmiemy pod uwagę, że scenariusz jest efektem swego rodzaju podwójnego zapośredniczenia – opowiada biograficzną historię z perspektywy kochanki Escobara i jednocześnie lokalnej celebrytki, która próbuje skapitalizować bandycką legendę zmarłego partnera (film oparto na motywach książkowych wspomnień Vallejo) – papierowość postaci jakoś przestaje dziwić. To nie tyle kobieta z krwi i kości, ale fantazja na temat dziewczyny gangstera – taka, jaką chciałaby ją widzieć publiczność. Cruz może się więc dwoić i troić, a i tak wyjdzie jej Vallejo-kokietka w drogich ubraniach, cytująca nagłówki kolorowych magazynów i infantylnie zakochana we władzy, brudnych pieniądzach i niebezpiecznych znajomościach. Na tym tle narracja kartelowo-sensacyjna wypada o niebo lepiej, bo i Bardem gra z dużym wyczuciem psychopatycznej podwójności Escobara (rodzinny konserwatyzm kontra sadystyczny narcyzm). Niektóre wątki z życia narkobarona zostały zainscenizowane w oryginalny sposób, w pewnym sensie zinterpretowane na nowo, w kluczu wizualnego monumentalizmu. Moim faworytem jest scena helikopterowej obławy na kryjówkę bandyty, który nagi, z obwisłymi pośladkami i karabinem na ramieniu, ucieka na przełaj przez szaroburą dżunglę. Takich dobrych momentów znajdziemy w ""Kochając Pabla..."" zdecydowanie więcej, tyle że cała filmowa konstrukcja opiera się na ponownej interpretacji tego, co przecież znamy już w każdym detalu – medialno-popkulturowej narracji o Pablo Escobarze przestępcy, terroryście, ojcu, mężu i kochanku. Jeśli liczyliście na jakieś novum, odstępstwo, wartość dodaną, to niestety – nie pod tym adresem.       Javier Bardem  Pinguin Films  Film De Aranoi jest zadziwiająco odtwórczy, konserwatywny w treści – idzie po linii ""od pierwszych dużych pieniędzy do bolesnego upadku"". Nie ma tutaj nic, czego nie zobaczylibyśmy wcześniej – i to w o wiele bardziej rozbudowanej formie – w serialu ""Narcos"", także na poziomie scenografii czy rekonstrukcji ważnych dla historii Escobara miejsc. Prawdziwe deja vu przeżyłem, oglądając sceny nakręcone w więzieniu, które – jak doskonale pamiętamy – Pablo zbudował i wyposażył sobie sam, za przyzwoleniem rządu Kolumbii. Rzeczywistość z filmu kinowego była na poziomie inscenizacji tak bliska serialowi, że w umyśle obie wizje zaczęły mi się zlewać w jeden obraz. I nie dotyczy to wyłącznie przestrzeni materialnej, lecz także – osobowości bohaterów, motywacji, przesłania, wniosków ""na przyszłość"", filozofii opowiadania o narkobiznesie. Pozwala zadać pytanie o celowość produkowania takich obrazów, o ""potrzebność"" kolejnych (re)bio-picków o znanych kryminalistach czy politykach. Bawiłem się dobrze, ale czy niektóre seksi motywy z historii Escobara nie stają się na naszych oczach czymś wtórnym i przezroczystym – jak np. te obowiązkowe bandyckie narady przy basenie, w rozchełstanych koszulach albo pogadanki z synem o ""nietykaniu towaru""? Czy nie zamieniają się w ""escobaryzmy"", które można bez trudu stosować w różnych kontekstach – jako estetyczny dodatek, zawsze atrakcyjny – ale które maskują dość obrzydliwą prawdę o królach narkobiznesu? Niby mamy w ""Kochając Pabla..."" straszliwą przemoc (scena z piłą mechaniczną!) i pogardę dla ludzkiej godności, tyle że jakoś patrzymy na to wszystko przez palce. Liczy się TEN szyk, ten wąs, ten pistolet, ta kobieta, nawet – ten pękaty brzuch. Bo przecież fajnie byłoby być Pablem, wypiąć się na wszystkich i po chłopięcemu – wziąć świat dla siebie. Choćby na te skromne filmowe dwie godziny. "
I że ci nie odpuszczę (2018),6,"Remake - nie ma chyba drugiego równie znienawidzonego przez widzów kinowych słowa na świecie. Twórcy ""I że ci nie odpuszczę"" bardzo wiele więc ryzykowali kręcąc nową wersję komedii ""Dama za burtą"". Na szczęście znaleźli sposób na zneutralizowanie złych konotacji wspomnianej kategorii filmów. Bo choć scenariusz filmu Roba Greenberga garściami czerpie z fabuły, w której główne role grali Kurt Russell i Goldie Hawn, to jednak obraz sprawia wrażenie dzieła autonomicznego, pewnie stojącego na własnych nogach.       Eugenio Derbez  Metro-Goldwyn-Mayer (MGM)Pantelion Films  Przepis na sukces okazał się bardzo prosty: Eugenio Derbez. Meksykański aktor od kilku lat konsekwentnie buduje w Hollywood swoją markę. Kiedy gra główne role, to zawsze jest to ten sam typ bohatera, zaś fabuły filmów są do siebie bliźniaczo podobne. W ""Instrukcji nie załączono"" był nieodpowiedzialnym lekkoduchem, który odkrył, co się w życiu naprawdę liczy i ujawnił przed światem, że ma złote serce, kiedy musiał się zająć wychowaniem dziecka podrzuconego mu przez byłą przelotną kochankę. W ""Latynoskim ogierze"" był nieodpowiedzialnym lekkoduchem, który czas spędzał na wydawaniu fortuny swojej bajecznie bogatej i dużo od niego starszej żony. Kiedy ta znalazła sobie nowego faceta-zabawkę, bohater został zmuszony do zamieszkania z siostrą i pomocy w wychowaniu jej syna. Pod ich wpływem odkrył, co się w życiu naprawdę liczy i - szok - ujawnił przed światem, że ma złote serce. Nie inaczej jest w ""I że ci nie odpuszczę"". Derbez gra tu nieodpowiedzialnego lekkoducha, który czas spędza na wydawaniu fortuny swojego bajecznie bogatego ojca. Kiedy w wyniku wypadku stracił pamięć, został zmuszony do zamieszkania z biedną sprzątaczką i pomocy w wychowaniu jej trzech córek. Pod ich wpływem odkrył, co się w życiu naprawdę liczy i - nie uwierzycie! - ujawnił przed światem, że ma złote serce.       Anna Faris,  Eugenio Derbez  Metro-Goldwyn-Mayer (MGM)Pantelion Films  Film ma wszystkie typowe cechy produkcji firmowanych nazwiskiem Derbeza. Znajdziecie więc tu sporo ciepłego i lekkiego humoru, gdy bohater zostanie wyrzucony poza nawias i ugnie się pod ciężarem odpowiedzialności. Meksykanin do perfekcji opanował odgrywanie postaci, które stawiają pierwsze kroki w prawdziwym życiu. I te sceny należą do najlepszych. Trudno na przykład nie podzielać radości współpracowników bohatera, kiedy wraz z nimi obserwujemy, jak odnosi porażki, wykonując nawet najprostsze (choć często fizycznie wymagające) prace budowlane. Komedia oferuje też wiele wzruszeń, gdy pusta powierzchowność bohatera pęka i jej miejsce zajmują prawdziwe emocje: miłość, empatia, altruizm, troska. I w tych scenach Derbez bryluje, z łatwością przemieniając filmowe klisze w pełne szczerości momenty.       Eugenio Derbez  Metro-Goldwyn-Mayer (MGM)Pantelion Films  Słabiej za to wypada wątek miłosny, co paradoksalnie robi dobrze filmowi - pomaga uniezależnić się od pierwowzoru z 1987 roku. Siłą tamtej produkcji była bowiem przede wszystkim ekranowa i pozaekranowa chemia łącząca Hawn i Russella. Tymczasem Anna Faris tworzy jedynie kontekst dla wyczynów Derbeza.  Stało się tak nie dlatego, że twórcy za mało miejsca poświęcili historii rozwijającego się między bohaterami uczucia. Po prostu cały ten wątek wygląda, jakby został doczepiony na siłę, co z kolei siłą rzeczy redukuje znaczenie postaci granej przez Faris. Nie zmienia to jednak faktu, że ""I że ci nie odpuszczę"" jest przyjemną, niezobowiązującą komedią, na której można się i pośmiać, i wzruszyć. "
Odlotowy nielot (2018),5,"Pisklak Franek może nie wygląda jak postrach niebios, ale spokojna głowa – w przestworza zabiorą go miłość i tęsknota. Kiedy za sprawą przebiegłego kocura zostanie rozdzielony ze swoją ptasią rodziną oraz ukochaną siewką Julką, przyda mu się coś więcej niż ostry dziób i silne skrzydła. Jak nietrudno się domyślić, pełna niebezpieczeństw podróż do mitycznej Rajskiej Doliny będzie zarazem przyspieszonym kursem dojrzewania.          GunHil  Podobny motyw fabularny staje się powoli evergreenem w filmach animowanych. Nie ma chyba łatwiejszego scenariopisarskiego wytrychu, żeby prześlizgać się po niezbędnych punktach węzłowych: najpierw – stracie i desperacji, następnie – poszukiwaniu wewnętrznej siły i odnalezieniu azylu w przyjaźni, wreszcie – spektakularnym triumfie w starciu z losem. ""Odlotowy nielot"" podąża tą ścieżką z niewolniczą wiernością wobec konwencji, którą widzieliśmy już wielokrotnie, w znacznie lepszym wydaniu: w ""Legendach sowiego królestwa"", ""Dobrym dinozaurze"", a także arcydziełach formatu ""Koraliny"" i ""Gdzie jest Nemo?"". Owo scenariopisarskie lenistwo jest bolesne o tyle, że film ma swoje źródła w islandzkich baśniach i przydałoby się w nim więcej fabularnego szaleństwa, egzotycznej (przynajmniej z naszego punktu widzenia) ikonografii oraz nieoczywistych rozwiązań fabularnych.         GunHil  Sam nielot jest pocieszną i całkiem zgrabnie napisaną postacią – raczej nie zanudzi na śmierć dorosłych widzów, istnieje też spora szansa, że rozśmieszy i rozczuli najmłodszych. Ilekroć reżyser Arni Asgeirsson pozwala sobie na odrobinę ironii i wraca do porzekadła o miękkim sercu i twardym kuprze, film o przygodach dzielnego ptaszka uruchamia całe spektrum odpowiednich emocji: kibicowanie Frankowi przychodzi bez trudu, a niechęć do czarnego charakteru (w tej roli majestatyczny sokół Cień), jest stale podsycana. Humor pozostaje, mówiąc kurtuazyjnie, bezinwazyjny, całość trzyma jako takie tempo, a twórcy nie obrażają niczyjej inteligencji i nie starają się na siłę kokietować dorosłych, jakby od sukcesu w box-offisie zależały losy całego świata.  Nie zmienia to oczywiście faktu, że jeśli miałbym z czystym sumieniem rekomendować ""Odlotowego nielota"", to przede wszystkim widzom, którzy ostatnie dwie dekady spędzili pod lodem. Poprawna, ale wtórna i niezbyt urodziwa produkcja ze Skandynawii nie wytrzymuje porównania ani z amerykańską wagą ciężką, ani z niezależnymi międzynarodowymi perełkami. Mimo ciekawego materiału źródłowego jest pozbawiona własnej tożsamości i podobnie jak pechowy Franek z trudem odrywa się od ziemi. "
Przemiana (2017),4,"""Nie wierzę w bajki. Prawdziwy świat jest o wiele dziwniejszy"", mówi Laura, bohaterka ""Przemiany"". A jednak film Mirandy Harcourt i Stuarta McKenziego opowiada klasyczną historię dziewczynki, która spotyka wilka. Schemat baśni inicjacyjnej łączy się tu gładko z tropami tzw. literatury young adult, a młodzieżowe kino o dojrzewaniu – z wątkami nadprzyrodzonymi: wampiryzmem i czarownictwem. Znamy to: konfrontacja bohaterki ze światem magii i potworów, dotychczas ukrytym przed jej wzrokiem, symbolizuje bóle dorastania. Dzieciństwo zostaje złożone na ołtarzu dojrzałości, a trauma tego doświadczenia przyjmuje formę starcia z czającą się w mroku bestią. Trochę ""Zmierzch"", trochę ""Pozwól mi wejść"", trochę nic szczególnego.        Benji Purchase,  Erana James  Firefly Films Przyspieszone dorastanie to zresztą chleb powszedni Laury (Erana James). Po śmierci ojca dziewczyna musi dzielić swój czas między szkołę a opiekę nad młodszym braciszkiem Jacko (Benji Purchase), bo matka rodzeństwa pracuje za dwóch, by zapewnić dzieciom godziwy żywot. Jakby tego było mało, wokół Laury zaczynają dziać się dziwne rzeczy. Odbicie w lustrze ostrzega ją przed niebezpieczeństwem, chłopak ze szkolnego korytarza zaczyna posyłać jej dwuznaczne spojrzenia, a w okolicy pojawia się podejrzany nieznajomy (Timothy Spall), który kusi Jacko swoją kolekcją zabytkowych zabawek. Bez zaskoczeń: mężczyzna, który zaprasza dzieci do blaszanego kontenera, pieczątkuje je swoim zaczarowanym stempelkim i usilnie domaga się, by zaproszono go do domu, okaże się owym przepowiedzianym zagrożeniem. Nastoletnia heroina będzie więc musiała odnaleźć w sobie odwagę do stawienia czoła złu.        Nicholas Galitzine,  Erana James  Firefly Films  Harcourt z McKenziem biorą na warsztat archetypiczne struktury, wszystkie te Jungowsko-Proppowskie mechanizmy – i przykładają je do życiorysu pewnej nowozelandzkiej licealistki. Sęk w tym, że archetyp równa się schemat. Schemat, w który trzeba potem tchnąć życie: przez pogłębienie psychologii postaci albo przez znalezienie atrakcyjnego wizualnego języka (jak choćby w może-nie-młodzieżowej, ale na pewno baśniowej ""Suspirii"" Daria Argenta). Twórcy ""Przemiany"" mają co prawda pomysł na styl: dużo tu zmysłowych zbliżeń, eterycznych ruchów kamery, jakichś nastrojowych ultradźwięków w tle. Ale fotogeniczna melancholia, jaka bije z ekranu, jest tyleż wizualnym znakiem nastoletniego spleenu, co odbiciem pustki scenariuszowych niedoróbek. Filmowi brakuje pazura, wydaje się mdły i niedopisany. Zbyt wiele tu fabularnych odruchów bezwarunkowych: rzeczy, które wydarzają się, bo wiemy, że powinny się wydarzyć. Wiadomo, że Laura musi wpaść w oko tajemniczemu chłopakowi z emo-fryzurą i przeszywającym spojrzeniem. Wiadomo, że sama okaże się kimś więcej niż zwykłą nastolatką dorastającą w ubogiej dzielnicy nowozelandzkiego Christchurch. Ot, kolejne punkty na liście rzeczy do zrobienia, potraktowane tu – niesłusznie – jak przypisy, a nie sedno opowieści. Rezultat jest do przewidzenia: film ogląda się bez większego zaangażowania.       Nicholas Galitzine,  Erana James  Firefly Films  A szkoda, bo debiutantka Erana James ma autentyczną charyzmę. Kiedy grany przez Spalla wysłannik zła chwali ją za siłę charakteru, nie brzmi to więc jak myślenie życzeniowe scenarzysty. Laura – ze swoimi niskim głosem i zaciętym wyrazem twarzy – faktycznie emanuje autentyczną ekranową mocą. Sam Spall też sprawdza się w roli czarnego charakteru, wdzięcznie bawi się kolejnymi niezręcznymi sytuacjami, jakie kreuje jego bohater. Oślizgłe lawirowanie między pozorowaną niewinnością a kryjącym się za tą maską zagrożeniem to dla aktora nie pierwszyzna, widzieliśmy go w podobnej roli nie raz – ale wciąż nieźle się na to patrzy. Czuć jednak w ""Przemianie"" brak gatunkowego guilty pleasure à la ""Zmierzch"" czy arthouse’owej goryczy à la ""Pozwól mi wejść"". Film nie porwie ani łaknącej pop-doznań nastoletniej widowni ani bardziej wyrafinowanego dorosłego odbiorcy. Wolę bardziej burzliwe dojrzewanie."
Twój Simon (2018),8,"Ponadczasowa mądrość głosi, że każdy ma prawo do miłości. Teoria teorią, w praktyce różnie bywa. Wciąż, nawet w bardzo ucywilizowanych i otwartych społeczeństwach, prawo to nie przysługuje niektórym grupom. Inna stara prawda mówi natomiast, że pięknym ludziom pozwala się na więcej. Twórcy ""Twojego Simona"" dobrze to wiedzą. Ich bohaterowie mają twarze zjawiskowych hollywoodzkich aktorów i żyją w równie pięknych domach. Jednocześnie – jak zapewnia sam główny bohater – są tacy jak my. Ale nawet mimo tych sielankowych i przekłamujących rzeczywistość filtrów, trzeba przyznać, że film Grega Berlantiego robi dla wykluczonych mniejszości wiele dobrego.        Nick Robinson  Twentieth Century Fox Film Corporation Tytułowy Simon zyskuje sympatię widzów już w pierwszych scenach, kiedy opowiada o swojej modelowej rodzinie i przyznaje się, że od dawna skrywa pewną tajemnicę. Gdy chwilę później wodzi maślanym wzrokiem za barczystym chłopakiem wykonującym drobne prace przed jego domem, wszystko staje się jasne. Kiedy więc ktoś ze szkoły Simona wyzna anonimowo w sieci, że jest gejem i nie radzi sobie z tym ciężarem, chłopak bez zastanowienia nawiąże z nim kontakt. Chociaż obaj nie wiedzą, z kim mają do czynienia, długie i intymne wiadomości sprawiają, że się w sobie zakochują. Droga do szczęścia będzie kręta i pełna wybojów – oczywiście na tyle, na ile pozwala konwencja feel good movie.   Mimo poważnych rozterek bohaterów ""Twojego Simona"" ogląda się bardzo przyjemnie. Zarówno tytułowy bohater grany przez pełnego chłopięcego wdzięku Nicka Robinsona, jak i paczka jego przyjaciół (Jorge Lendeborg Jr., Alexandra Shipp i znana z ""13 powodów"" Katherine Langford) to typy osobowości, które przypadną do gustu każdemu – są mądrzy, zabawni i mają wielkie serca. Co więcej – każdy konflikt potrafią zamienić we wzorową lekcję rozwiązywania problemów. Chciałoby się tak żyć i chciałoby się mieć takich przyjaciół. A w najgorszym wypadku – miło na to wszystko popatrzeć.        Nick Robinson,  Alexandra Shipp  Twentieth Century Fox Film Corporation         Jennifer Garner,  Josh Duhamel  Twentieth Century Fox Film Corporation         Nick Robinson,  Katherine Langford  Twentieth Century Fox Film Corporation Film Berlantiego (scenariusz oparty został na poczytnej książce Albertalli Becky wydanej w Polsce pt. ""Simon oraz inni homo sapiens"") zwraca też uwagę na to, jak ważnym momentem w życiu każdego, kto czuje się inny, jest ogłoszenie światu swojej orientacji (reżyser w zabawny sposób odwraca ten schemat i konstruuje scenki, w których na coming out zdobywają się osoby heteroseksualne). Chociażby z tego powodu seans ""Twojego Simona"" może być wartościowy dla wszystkich widzów, bez względu na wiek i życiowe doświadczenia – to w końcu uniwersalna lekcja wrażliwości i empatii.   Sumienie każe mi jednak wrócić do tematu konstrukcji ekranowego świata, który bardziej krytycznych widzów może uwierać jak drzazga w pięcie. Rzeczywistość ""Twojego Simona"" to kolorowa bańka, w której lewitują piękni, mądrzy, wygadani i tolerancyjni ludzie. O tym, jak bardzo wysnobowane jest to środowisko, świadczy chociażby scena, w której Simon, podejrzewając, że jego tajemniczy ukochany może być miłośnikiem ""Gry o tron"", wzdryga się na widok niewyględnych nerdów w licencjonowanych koszulkach. Pytanie: co z osobami, które w realnym świecie nie mają tak inteligentnych, obytych i bezgranicznie wyrozumiałych rodziców jak Simon? Co z tymi, którzy nie mogą liczyć na wsparcie równie inteligentnych, obytych i bezgranicznie wyrozumiałych przyjaciół? Zdaje się, że ich historie to materiał na zgoła inny film. Pozostaje jednak mieć nadzieję, że i oni zaczerpną z bajkowego świata ""Twojego Simona"" siłę do walki z nie do końca rozumnymi homo sapiens. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Jeannette. Dzieciństwo Joanny d'Arc (2017),4,"Kariera Brunona Dumonta należy do najbardziej osobliwych zjawisk współczesnego kina. Francuski twórca przez lata pracował na miano mistrza posępnego slow cinema, by w pewnym momencie uznać, że wyczerpał dotychczasowe możliwości. Ku zaskoczeniu wielu obserwatorów, autor ""Życia Jezusa"" wrzucił na luz, odkrył dla siebie humor, nawrócił się na burleskę. Niestety, jak przystało na neofitę, zaczął podkreślać swoją przemianę z coraz bardziej irytującą ostentacją. Dostrzegli to także organizatorzy festiwalu w Cannes, którzy przestali traktować Francuza jak swego pupila. Choć Dumont regularnie brał udział w wyścigu o Złotą Palmę, jego najnowszy film ""Jeannette. Dzieciństwo Joanny d'Arc"" został zakwalifikowany tylko do sekcji ""Director's Fortnight"".       Lise Leplat Prudhomme  Le Fresnoy Studio National des Arts ContemporainsCentre National de la Cinématographie (CNC)PROCIREPSacemAngoa-AgicoaPictanovo Nord-Pas-de-Calaisarte France Cinéma Problem z późnymi filmami francuskiego twórcy polega na tym, że ich potencjał wyczerpuje się mniej więcej na etapie streszczenia fabuły. Tak właśnie było z ""Martwymi wodami"" – świetnie zapowiadającą się opowieścią o konfrontacji grupy wielkomiejskich burżujów z rodziną kanibali. Niestety, materiał, który doskonale sprawdziłby się w pięciominutowym skeczu Monty Pythona, po rozdęciu do rozmiaru pełnego metrażu z każdą minutą tracił początkową świeżość. Podobnie dzieje się w przypadku ""Jeannette"". Jedyna różnica polega na tym, że slapstickowe gagi zostały zastąpione przez ekscentryczne piosenki komentujące dzieciństwo Joanny D’Arc.   Pomysł połączenia heavy metalu i dubstepu z kulturą średniowiecza na początku autentycznie intryguje. Całkiem niedawno, znana także w Polsce, piosenkarka Camille udowodniła, że zestawienie współczesnych brzmień z francuską muzyką dawną może przynieść imponujący efekt. Kłopot w tym, że Dumonta nieszczególnie interesuje artystyczny potencjał kryjący się w tego rodzaju eklektyzmie. Ambicję reżysera zaspokaja raczej mnożenie coraz bardziej groteskowych układów choreograficznych. W ramach jednego z nich grupa aktorek przebranych za zakonnice pląsa do dyskotekowego przeboju w sposób przywodzący na myśl konwulsje bohaterek ""Diabłów"" Russella. Boki zrywać, czyż nie?       Lise Leplat Prudhomme  Le Fresnoy Studio National des Arts ContemporainsCentre National de la Cinématographie (CNC)PROCIREPSacemAngoa-AgicoaPictanovo Nord-Pas-de-Calaisarte France Cinéma  ""Jeannette"" to w ogóle jedno wielkie pasmo zmarnowanych szans. Komediowy sposób opowiadania o dzieciństwie francuskiej bohaterki narodowej mógłby zostać odczytany jako kpina z rosnących dziś w siłę dyskursów nacjonalistycznych. Zestawienie emanującej z Jeannette dziecięcej słodyczy z radykalizmem głoszonych przez nią haseł aż prosi się natomiast o odczytanie w kategoriach refleksji nad naturą populizmu. Współcześni liderzy skrajnych ugrupowań politycznych przypominaliby Jeannete w tym sensie, że nauczyli się maskować swój radykalizm w atrakcyjnej, pozornie niewinnej formie. Wszystko to jednak co najwyżej tropy zasugerowane przez samego Dumonta na łamach prasy. Niestety, na deklaracjach się skończyło, a na ekranie ostały się zakonnice i dubstep.  Miałkość ""Jeannette"" będzie doskwierać nam tym bardziej, jeśli zestawimy ją z innymi kontekstami ekranowej obecności Joanny D'Arc. Bodaj najbardziej piorunujące wrażenie robi pod tym względem pamiętna scena z ""Żyć własnym życiem"" Godarda. Główna bohaterka tamtego filmu, prostytutka Nana, ogląda w kinie klasyczne ""Męczeństwo Joanny d'Arc"" Dreyera. Obserwując nieuczciwy proces, jakiemu poddawana jest tytułowa bohaterka, Nana w pewnym momencie roni łzę. Co oczywiste, płacze tyleż nad Joanną, co nad sobą i niesprawiedliwością, z jaką sama musi mierzyć się na co dzień. W genialny w swojej prostocie sposób Godard połączył wówczas grzech i świętość, a więc dwa pierwiastki, które od początku kariery stanowiły także siłę napędową kina Dumonta. Nie tylko z tego powodu twórcę ""Ludzkości"" uważano zresztą przez lata za potencjalnego następcę mistrzów Nowej Fali. ""Jeannette"" dowodzi, że to chyba melodia przeszłości. Dumont może i zaczynał jako mistyk, ale skończył jako zwykły hipster."
Muzykanci (2017),2,"Ekran tak jak papier zniesie niestety wszystko. Nawet skrzyżowanie mazurskiej nocy kabaretowej z galą piosenki biesiadnej oraz spotem reklamowym sławiącym turystyczne walory Beskidów. ""Muzykantów"" - bo do nich oczywiście piję - można z czystym sumieniem polecić wszystkim, którzy zrywali boki na ""Wyjeździe integracyjnym"", przerzucali się cytatami z ""Kac Wawy"" albo polecali znajomym ""Na układy nie ma rady"". Komedia z Czech wygląda, jakby zrobiono ją według polskiego przepisu. Bez scenariusza, bez humoru, bez sensu.         W założeniu miała to chyba być lekka acz niepozbawiona nuty zadumy historia o miłości do muzyki, a także o ideałach, których warto bronić, by zachować szacunek do siebie. Bohaterem filmu jest uzdolniony piosenkarz Robin (Patrik Děrgel), nad którego zespołem wisi widmo rozpadu. Gdy zadłużeni po uszy chłopcy są o krok od przesiadki ze studia na korporacyjny open space, pomocną dłoń wyciąga nieoczekiwanie przebrzmiały gwiazdor disco Majkel Boss. Szansonista przeczuwa, że napisane przez młodziaków przebojowe songi mogą z powrotem wywindować go do pierwszej ligi show-biznesu. Panowie wyruszają do ośrodka wypoczynkowego, którego właścicielem jest rozjechany przez życie Izzy - eks-rockman o aparycji Janusza Panasewicza. W pięknych okolicznościach beskidzkiej przyrody grupa ma przygotować się do wspólnej trasy koncertowej. Wkrótce okazuje się jednak, że  Robin i Majkel  nie znajdują porozumienia na płaszczyźnie artystycznej. Jeden chciałby grać jak, nie przymierzając, Republika, drugiemu bliżej  do Sławomira.           Twórcy ""Muzykantów"" niby piętnują tandetę, płyciznę i demoralizację show-biznesu. Niby wkładają w usta bohaterów złote sentencje w stylu  ""życie jest za krótkie na kompromisy"". Cóż z tego, skoro sam film wydaje się uosobieniem wszystkiego, co tak bardzo rzekomo uwiera jego twórców. Nakręcony tanio i niechlujnie twór Dušana Rapoša przypomina odcinek ""Disco Relax"", w którym przaśne wstawki muzyczne poprzetykane są bezładnie pretekstową fabułą. Rockowe dinozaury piją, wciągają i rozpamiętują dawną chwałę, młodzi marzą o sławie i seksie, ktoś żałuje błędów przeszłości, a ktoś inny ma do przepracowania daddy issues. Trochę plebejskiej komedii, trochę telenoweli. Przynajmniej kilka razy w trakcie seansu można odnieść wrażenie, że w montażu zagubiły się istotne dla rozwoju akcji sceny. Dlaczego pod okiem Robina wyrasta niespodziewanie wielkie limo? Za jaką burdę szef wytwórni urządza awanturę zaufanemu współpracownikowi? No i o co chodzi z niemieckim spadochroniarzem, który podgląda schadzkę bohaterów? Czeski film - nikt nic nie wie.         Twórcy zachowują żelazną konsekwencję tylko w jednym aspekcie: portretowaniu kobiet jako  usłużnych nimfomanek z IQ orzecha laskowego. Rozchichotane chórzystki kursują między łóżkiem perkusisty a jacuzzi Bossa, córka szefa wytwórni strzela selfie i łypie pożądliwie na Robina, zaś grana przez Michalinę Olszańską Klára służy Izzy'emu jako złota rączka, księgowa i seks-zabawka w jednym. Od ściekającej z ekranu mizoginii smutniejsze było chyba tylko odkrycie, że w filmie Rapoša wystąpił legendarny bard Jaromír Nohavica. Ja rozumiem: kto bogatemu zabroni? Czy naprawdę nie ma jednak lepszych sposobów na przekazanie światu, że ma się na wszystko elegancko wyłożone?"
Jurassic World: Upadłe królestwo (2018),5,"Nie mogło być inaczej. Hiszpan Juan Antonio Bayona, człowiek, którego wielokrotnie podejrzewaliśmy o artystyczne pokrewieństwo ze Stevenem Spielbergiem, otwiera własny Park Jurajski. Niestety, ""Upadłe Królestwo"" – choć pełne szalonej akcji oraz ukłonów w stronę kina grozy – jest raczej pokazem czołobitnej wierności założeniom planu marketingowego niż manifestacją autorskiej wrażliwości.          Chris Pratt  Universal Pictures          Universal Pictures Pretekstem do spotkania z T-Rexem i spółką jest tym razem erupcja wulkanu, który zagraża pozostałym przy życiu dinozaurom z wyspy Nublar. Rząd, po płomiennej mowie doktora Malcolma (Jeff Goldblum, popkulturowe sumienie Ameryki, nie przestaje ostrzegać nas przed niebezpieczeństwami), umywa wprawdzie ręce, lecz od czego jest Claire (Bryce Dallas Howard) – dziewczyna, która zamieniła zgrzebne garsonki i szpilki na t-shirty i trapery, a z korporacyjnej harpii ewoluowała w twardą aktywistkę. Z głową pełną ideałów, kontem zasilonym przez zatroskanego bogacza oraz zaklinaczem rapto… sorry, ""zwierzęcym behawiorystą"", Owenem (Chris Pratt) u boku wyrusza na życiową misję. Jednak kiedy na scenę wkracza wojskowy z twarzą jak zaciśnięta pięść i barytonem kruszącym mury (Ted Levine), domyślamy się, że nikt tu nie przyjechał bawić się w Doktora Dolittle'a.  Jeśli schemat fabularny, w którym misja ratunkowa okazuje się tak naprawdę wielkim safari, kojarzy Wam się z ""Zaginionym światem"", wiedzcie, że to dopiero początek zabawy w ""Jaka to melodia"". Bayona korzysta z dorobku poprzednich scenarzystów i reżyserów tak, jakby ktoś przystawił mu pistolet do skroni: są tu spielbergowskie z ducha sceny niemego zachwytu nad majestatem dinozaurów oraz komediowe nuty, które doskonale wygrał Colin Trevorrow. Jest scena pościgu będąca kalką z pierwszego filmu oraz rozbudowana sekwencja na statku kojarząca się z drugą częścią. Superdinozaura zastępuje ultradinozaur, nieodżałowanego Johna Hammonda  – jego partner biznesowy, zaś parę wścibskich dzieciaków – rezolutna dziewczynka. Pozszywany ze zbyt wielu znajomych elementów film rusza się jak triceratops – reżyser ma problemy z tempem, z kolei scenarzysta – z konstrukcją tekstu. Ekspozycja jest szkicowa, finał wypełnia prawie jedną trzecią filmu, trudno też o większy narracyjny anachronizm niż podsumowanie przeszłych wydarzeń w formie serwisu informacyjnego.        Bryce Dallas Howard,  Justice Smith,  Chris Pratt  Universal Pictures Wydaje się, że w montażowni nie było również zgody co do tonu produkcji: horrorowe interludia wypadają świetnie od strony reżyserskiej, tyle że zupełnie nie kleją się z pobrzmiewającym w tle traktatem ekologicznym. Klimat Kina Nowej Przygody jest momentami wyczuwalny, lecz jak go podtrzymać, skoro już w prologu po ekranie szaleją największe gwiazdy paleolitu i kredy. Widać, że Bayonę ciągnie w stronę nieco subtelniejszych form niż przeładowane wybuchami kino akcji, lecz ostatecznie kończy na blockbusterowych mieliznach. Gubią się w tym wszystkim bohaterowie – jednowymiarowi, bezbarwni, kiepsko umocowani w scenariuszu. Najbardziej zaś szkoda niewygranej relacji Owena i Blue – empatycznego welociraptora, który ponownie zagarnia ekran dla siebie.   To, że oglądamy kilka filmów sklejonych na dobre słowo w całość, nie zmienia oczywiście faktu, iż wiele scen wybija się ponad średnią krajową. Bayona konsekwentnie trzyma się mrocznej tonacji kolorystycznej, swoich bohaterów pakuje w świetnie zainscenizowane sytuacje z pogranicza życia i śmierci, z kolei fachowcy od efektów specjalnych zacierają granice pomiędzy cudami z komputera a animatroniką. Kiedy odwieczny spór o miejsce w łańcuchu pokarmowym przenosi się do gotyckiej posiadłości, a reżyserskim priorytetem staje się zabawa światłem i przestrzenią, ""Upadłe Królestwo"" wreszcie łapie oddech. Pytanie, czy będzie on na tyle głęboki, by producenci nie skazali filmowych dinozaurów na wyginięcie. "
Czuwaj (2017),2,"W latach 70. Henryk Gołębiewski broił, dokazywał i przeżywał kolejne młodzieżowe przygody w ""Wakacjach z duchami"" oraz ""Podróży za jeden uśmiech"". Dzisiaj gra wrednego typa straszącego w lesie grupę dzieciaków; takiego, przed jakim uciekaliby w te pędy jego bohaterowie z kultowych PRL-owskich seriali. W ""Czuwaj"" Roberta Glińskiego Gołębiewski jest co prawda jedynie twarzą w tle, ot, dodaje kolorytu bandzie groźnych kłusowników. Ale jego obecność rezonuje z pytaniami o to, czego uczymy młode pokolenia, jak funkcjonuje tradycja i co sprawia, że wyrastamy to na przykładnych obywateli, to na aspołecznych oprychów. A rezonuje między innymi dlatego, że Gliński  gra z konwencją młodzieżowej opowieści o chłopcach u progu przygody. Tyle że ""Wakacje z duchami"" są tu inkrustowane Moralitetem i Metaforą, a potem jeszcze przefasonowane przez… ""Piątek trzynastego"" (!). Gliński nie tylko pochyla się nad młodzieżą, próbuje też przemówić atrakcyjnym dla niej językiem kina gatunków. Z akcentem na ""próbuje"".       Henryk Gołębiewski,  Andrzej Mastalerz,  Michał Włodarczyk,  Maciej Musiałowski  Polski Instytut Sztuki FilmowejMonolith FilmsWytwórnia Filmów Dokumentalnych i Fabularnych (WFDiF) Akcja filmu toczy się na obozie harcerskim, do którego dołącza grupa chłopaków z poprawczaka. Reżyser pokazuje zgromadzenie druhów jako sprawnie funkcjonującą komórkę społeczną z własnymi prawami, hierarchią i rytuałami osnutymi wokół chrześcijańsko-patriotycznej symboliki, wokół mitu powstania warszawskiego i poezji Baczyńskiego. Goście są tu ciałem obcym: odstają wiekiem, kompetencjami kulturowymi, pochodzeniem. Poproszeni o wybranie symbolu dla swojego zastępu, stawiają przed namiotem drewnianą swastykę, a w charakterze zawołania skandują zaśpiewy szalikowców. I wszystko jasne. Oto mamy pars pro toto: Polskę w pigułce, terroryzowaną przez kiboli i narodowców. Kiedy jeden z harcerzy ginie w tajemniczych okolicznościach, w tej miniaturce kraju zaczyna kipieć. Atmosfera wzajemnych oskarżeń i uprzedzeń grozi wybuchem.   Gliński chwyta się swoich zwyczajowych tematów i metod realizacji. Rozterki zarządzającego obozem Jacka (Mateusz Więcławek) przypominają więc dylemat bohaterów ""Kamieni na szaniec"". Chłopak postanawia wziąć sprawy w swoje ręce i samemu rozwiązać zagadkę zbrodni. W toku ""śledztwa"" będzie musiał odpowiedzieć sobie na pytanie znane Zośce i Rudemu: gdzie leży granica między robieniem ""tego, co należy"" a dalszym nakręcaniem spirali przemocy. Obsada złożona w dużej mierze z młodocianych naturszczyków i ""młodzieżowy"" temat kojarzą się z kolei ze ""Świnkami"" czy ""Cześć, Tereska"". Wszystko to sfilmowane zostało przez Łukasza Gutta kamerą z ręki, w wypranej z kolorów tonacji. Szarobure kadry znaczone białymi, przepalonymi plamami światła konotują zarazem surową, realistyczną dosłowność, jak i symboliczną umowność: jasność kontra ciemność. Mimo moralitetowego tonu Gliński  próbuje uciec jednak od binarności. Chyba nieprzypadkowo świat przedstawiony jest tu więc właśnie szary. Twórca stara się unikać czarno-białych podziałów, nie chce demonizować ani patologizować ""dresów"", zamierza demaskować mechanizmy uprzedzeń. Ale ""Czuwaj"" i tak szybko zmienia się w nakreślony zbyt grubą krechą, pełen uproszczeń, nieprzekonujący emocjonalnie thrillerek.         Leszek Lichota,  Magdalena Wieczorek,  Grzegorz Wolf,  Mateusz Więcławek,  Zbigniew Zamachowski  Polski Instytut Sztuki FilmowejMonolith FilmsWytwórnia Filmów Dokumentalnych i Fabularnych (WFDiF) Wymiary metafory i realizmu wchodzą sobie w drogę już na etapie wstępnych scenariuszowych założeń. Gliński celuje w drugiego ""Władcę much"", chce pokazać świat dzieci jako krzywe zwierciadło świata dorosłych. Jako miejsce, w którym idee osuwają się w karykaturę, i w którym nawet atawizmy seksu i przemocy są gówniarskie, przedwcześnie ejakulujące. Co wcale nie znaczy, że nie są one niebezpieczne ani nie mówią nam nic o ""pełnoletniej"" rzeczywistości. Tylko że pięknie symboliczna okoliczność pod tytułem ""harcerze sami w lesie"" nijak nie chce się pogodzić z aspiracjami do jako takiej wiarygodności. Przecież cała - oczywiście znacząca - absencja dorosłych przesuwa film w rejony grubo, grubo gatunkowe, i to bliższe science-fiction niż thrillera. Mówiąc prościej: po śmierci jednego z harcerzy cały obóz zostałby w try-miga zwinięty i byłoby po filmie. ""Czuwaj"" trwa jednak dalej, wbrew zdrowemu rozsądkowi. Młodzi aktorzy robią, co mogą, ale mogą niewiele. Do akcji wkraczają bowiem postacie-klisze w rodzaju wymiętego, antypatycznego policjanta (Zbigniew Zamachowski) a Gliński proponuje rozwiązania, które byłyby może na miejscu, gdyby reżyserował ""Wakacje z duchami"". Weźmy misterny plan Jacka: użyj seksapilu obozowej sanitariuszki, by sprowokować podejrzanego do wyznania swoich win i nagraj to wszystko zza drzewa kamerą. No nie wiem.  Problem z ""Czuwaj"" jest taki, że przy wszystkich swoich próbach niuansowania i problematyzowania Gliński operuje bardzo kanciastymi kategoriami. Spójrzmy choćby na to jego społeczeństwo w pigułce: patriotyczna chłopięca konserwa boksuje się z patriotycznym chłopięcym chamstwem, kobiecie natomiast przypada funkcja zdobyczy. Wydaje mi się, że to uproszczenie jest nieco zbyt uproszczone, zbyt nachalne w służbie - nieważne - czytelności czy aktualności (podobnie jest zresztą z dość absurdalnym rozwiązaniem zagadki kryminalnej). Gliński popełnia tu błąd retoryczny: chce zdemaskować tragicznie zabetonowany społeczny układ, ale niechcący tylko ten beton utrwala. Jakby wierzył, że na ""patriorchacie"" Polska się kończy.       Leszek Lichota,  Marcin Walewski,  Michał Włodarczyk  Polski Instytut Sztuki FilmowejMonolith FilmsWytwórnia Filmów Dokumentalnych i Fabularnych (WFDiF) Miałkość jego filmowej czytanki z etyki pogrąża zresztą sam pomysł, by - który to już raz z kolei? - załamać ręce nad upadkiem obyczajów i zaszokować widza portretami kuszonych przez zło dzieci. Ufam w dobre intencje reżysera, w jego troskę o to, jak zbiorowość dba o słabszych, w jego obawę przed odruchami wykluczenia. Ale przy wszystkich manifestowanych ""szarościach"" świata, zło w ""Czuwaj"" pozostaje dość łatwo identyfikowalne - jeśli nie dla bohaterów, to na pewno dla widza. Co by nie myśleć o kontrowersyjnym ""Placu zabaw"" Bartosza M. Kowalskiego, był to jednak film dużo ciekawszy – zarówno od strony formalnej, jak i w sposobie poprowadzenia młodej obsady, czy - zwłaszcza - w odwadze konfrontowania widza z pytaniami. Albo i brakiem odpowiedzi na nie. Gliński tymczasem zamiast pytań woli nauczycielski ton i spojrzenie z góry. Tyle że z takiej pozycji trudno kręci się kino, bądź co bądź, gatunkowe. Sprawność niezdobyta."
Rodzinka z przypadku (2017),4,"Są filmowcy wierzący w piękny obraz. Są tacy, którzy stawiają przede wszystkim na precyzyjnie skonstruowany scenariusz. A wreszcie i Ci, którzy zakładają, że produkcję uniesie charyzma aktora. ""Momo"" to efekt tej ostatniej strategii, w zasadzie cały film zasadza się na grze Christiana Claviera. Jest on niewątpliwie wybitnym i kochanym przez publiczność nad Sekwaną talentem komicznym. Jako Jacquard w ""Gościach gościach"" i Asterix kilkakrotnie rozbijał francuski box office. W każdej swojej roli wciela się w trochę wulgarnego, ale twardo stąpającego się ziemi, sprytnego ""zwykłego Francuza"".       Catherine Frot,  Christian Clavier,  Sébastien Thiery  TMCCiné+Le Tax Shelter du Gouvernement Fédéral de BelgiqueCasa Kafka PicturesVersus ProductionTF1 Films ProductionTF1Canal+ France   Czasem jednak nawet najbardziej wyrazista komiczna gwiazda nie wystarcza, by pociągnąć komedię przez 90 minut. Tak jest też w przypadku ""Momo"". Jest to przede wszystkim wina scenariusza. Film wychodzi od słabego pomysłu, źle wymyślone otwarcie rodzi pokraczną, w wielu miejscu potykającą się o swoje nogi historię. Do bezdzietnego, żyjącego dostatnio małżeństwa francuskich mieszczuchów w średnim wieku - André (Clavier) i Laurence (Catherine Frot) - nagle wprowadza się dorosły mężczyzna, Patrick (Sébastien Thiery). Jest niesłyszący, mówi bardzo bełkotliwie, przekręcając wyrazy. Twierdzi, że jest synem André i Laurence. Para miała go zostawić w ośrodku lata temu. Dwójka bohaterów nie pamięta co prawda, by kiedykolwiek miała dziecko, a jednocześnie nie bardzo potrafi pozbyć się mężczyzny. Ten wkrótce sprowadza do ich domu także swoją niewidomą żonę w zaawansowanej ciąży. Co istotne, poruszającą się przy pomocy psa przewodnika – agresywnego owczarka alzackiego.       Pascale Arbillot,  Catherine Frot,  Christian Clavier,  Sébastien Thiery  TMCCiné+Le Tax Shelter du Gouvernement Fédéral de BelgiqueCasa Kafka PicturesVersus ProductionTF1 Films ProductionTF1Canal+ France   Twórcom nie udaje się przekonująco ukazać ani wyjściowej sytuacji, ani przemiany, jaką generuje ona w bohaterach. Irytujący jest zwłaszcza portret Laurence, w której przybycie Patricka budzi nagle pokłady stłumionego instynktu macierzyńskiego, zmieniając początkowo rozsądną kobietę w zupełną idiotkę. Humor w scenach z jej udziałem zbyt często zmierza tu ku leniwemu, podszytemu mizoginią stereotypowi.   Ogólnie dowcip w ""Momo"" jest mało subtelny, grupo ciosany, przyciężki i wulgarny. Często też wydaje się mało wrażliwy, wobec niepełnosprawności przedstawianych w filmie bohaterów. Źle napisane, nieśmieszne dialogi i gagi, działają szczególnie fatalnie zestawione z kiepskim występem Thierry’ego - aktora odpowiadającego także za współautorstwo scenariusza.        Catherine Frot,  Christian Clavier  TMCCiné+Le Tax Shelter du Gouvernement Fédéral de BelgiqueCasa Kafka PicturesVersus ProductionTF1 Films ProductionTF1Canal+ France   Im bliżej finału, tym mniej grubych żartów, a tym więcej sentymentalizmu i ckliwości. Na koniec otrzymujemy apologię wartości rodzinnych – mogących realizować się także poza więzami wyznaczanymi przez biologię – oraz miłości, która nikogo nie dyskryminuje i akceptuje wszystko. To przesłanie filmu jest nawet sympatyczne i pozwala trochę złagodzić jego ocenę. Nie na tyle jednak, by zapomnieć, że do miłej konkluzji dochodzimy męcząc się przez 90 minut oglądaniem żenujących dowcipów, leniwych stereotypów i fatalnie skonstruowanej historii. Jak ma się już budżet na gwiazdę klasy Claviera, to naprawdę nie warto oszczędzać na scenariuszu.  "
Thelma (2017),7,"Początek jest jak echo. Ojciec i córka idą przez zamarznięte jezioro. Pod lodową taflą życie wpadło w pułapkę – ryby wiją się i dygocą, płyną w kierunku światła, ale nie potrafią przerwać naturalnej bariery. Tak przynajmniej sugeruje kamera, spoglądając na świat ""od wewnątrz"", ze środka mroźnej toni. Mężczyzna ma strzelbę, będzie uczył dziewczynkę polować. W zaroślach pasie się sarna, córka wodzi za nią wzrokiem, zatraca się w widoku. Ojciec powoli unosi broń – zamiast w zwierzę, celuje w głowę własnego dziecka (powtórka z ofiarowania biblijnego Izaaka?); waha się, zaciska zęby. Odpuszcza dopiero w ostatniej chwili.       Eili Harboe  Nordisk Film- & TV-FondLe PacteNorwegian Film InstituteMotlysFilm i VästEurimages   I właśnie ta scena – jednocześnie dosłowna i symboliczna, przejmująca i dziwaczna – powraca w różnych momentach ""Thelmy"", także – pod postacią różnych obrazów. Jako wizje szaleńca, marzenia senne, aluzje, powidoki, proroctwa. Ich status jest niejasny. Powierzchnia wody zamienia się miejscami z dnem. Czarny wąż wciska się między ludzkie wargi. Coś chce wyjść spod lodu, podpalić jezioro wspomnień. Joachim Trier korzysta ze środków wizualnych, żeby budować grozę i o grozie opowiadać. Nie chodzi wyłącznie o czystą radość z mieszania gatunków – dramatu psychologicznego z horrorem i fantastyką – ale o niepokój jako pewne egzystencjalne doświadczenie, nadmiar – albo niedobór – emocji, pułapkę na duszę. Ktoś napisał, że ""Thelma"" przypomina ""Carrie"" nakręconą przez Ingmara Bergmana. Wszystko – każdy dotyk cudzej dłoni i spojrzenie cudzych oczu – wywołuje tutaj mroczne skojarzenia, odpala serię chłodnych, surrealistycznych obrazów, które reżyser najczęściej pozostawia bez komentarza. Lód nie daje się łatwo przebić.       Eili Harboe  Nordisk Film- & TV-FondLe PacteNorwegian Film InstituteMotlysFilm i VästEurimages   Można oczywiście uznać pomysły Triera za szczyt filozoficznej pretensji, pustkę powleczoną ładnymi obrazkami. Po sugestywnym wstępie skaczemy kilkanaście lat do przodu. Thelma nie jest już małą dziewczynką, ale dojrzewającą kobietą – zaczyna studia w wielkim mieście, interesują ją nauki przyrodnicze, szczególnie biologia. Jednocześnie pozostaje w nieustającym kontakcie z obsesyjnie kontrolującymi rodzicami – szczegółowo relacjonuje swoją codzienność, słucha nakazów i zakazów, wolności nie doświadcza nawet na Facebooku. ""Nie pij, nie chodź na imprezy, unikaj chłopców, pielęgnuj swoją wyjątkowość, módl się"" – powtarzają wycofana, sparaliżowana od pasa w dół matka i ojciec-dewota (jest pastorem?), ten sam, który w dzieciństwie mierzył do dziewczyny ze strzelby oraz – czego dowiadujemy się z retrospekcji – nad płomieniem świecy testował jej wytrzymałość na ból. Surowe relacje rodzinne zdradzają powinowactwo z antyczną tragedią, mitem, biblijną opowieścią o winie i karze. I kiedy już jesteśmy na sto procent przekonani, że Triera rozgryźliśmy, że film popłynie w stronę opowieści o wybijaniu się na niepodległość zrepresjonowanej seksualności – zrzucaniem kajdan surowego, protestanckiego wychowania – reżyser podstawia nam nogę. Zanim zdążymy się obejrzeć, mamy już przynajmniej dwie, trzy ścieżki interpretacyjne – i żadna z nich nie jest bardziej przekonująca od innej.       Eili Harboe,  Kaya Wilkins  Nordisk Film- & TV-FondLe PacteNorwegian Film InstituteMotlysFilm i VästEurimages   Bo i Trier nie zamierza prowadzić nas za rączkę do prostego zakończenia, nie na tym polega jego wyczucie dramaturgii. Thelma – przez swoją graniczącą z fanatyzmem religijną żarliwość – jest bez wątpienia bohaterką niedostosowaną do zsekularyzowanego otoczenia. Odczuwa egzystencjalną grozę, boi się przejścia z jednej normy społecznej w drugą, ale jej obawy nie manifestują się w formie autodestrukcyjnych zachowań – jak uzależnienie od heroiny w ""Oslo, 31 sierpnia"" – tylko żyją własnym życiem, są gdzieś ""na zewnątrz"", niemożliwe do kontrolowania. Istnieją w wizjach krzywdy, którą się wyrządza najbliższym, w tajemniczych znakach na niebie i ziemi, wyładowaniach elektrycznych, gwałtownych atakach epilepsji. Im głębiej Thelma wchodzi w świat zakazanych świeckich ""przyjemności"" – przeżywa erotyczną fascynację koleżanką z roku (to jeden z centralnych wątków filmu), idzie do teatru, na imprezę, do klubu – tym bardziej świat zaczyna się ""odkształcać"", wychodzić z formy. Tak jakby usiłował ustawić jej ciało do pionu, przypomnieć, że dziewczynka raz ""wytresowana"" powinna stale trzymać się w ryzach.       Eili Harboe  Nordisk Film- & TV-FondLe PacteNorwegian Film InstituteMotlysFilm i VästEurimages  Ale wraz z przyrostem wiedzy o przeszłości Thelmy, szczątkowej, rwanej – dlaczego matka porusza się na wózku inwalidzkim? o co chodzi z polowaniem z pierwszych sekwencji? co kryje się pod lodami jeziora? – zmienia się nasz obraz religijnej dewocji, surowego wychowania, ""dobrych"" i ""złych"" graczy. Czy ""Thelma"" na pewno traktuje o dojrzewaniu do własnej inności? Czy wszystkie te wizje i mroczne historie są fantazjami zastraszonego umysłu? A może chodzi po prostu o bogów, którzy zeszli na Ziemię i toczą swoje trudne do ogarnięcia gierki? O starcie Izaaka z Abrahamem o rodzinną schedę? Niezależnie jaki klucz interpretacyjny przyłożymy do filmu Triera – mitologiczny, biblijny, psychologiczny, gatunkowy, feministyczny czy społeczny – wynik zawsze pozostanie in plus. Udaje się utrzymać naszą uwagę, zamknąć ją w okowach ciekawości, w świecie rozproszonych, dynamicznych obrazów zainteresować widza nie ""dzianiem się"", ruchem, akcją, lecz – tajemnicą. Jeśli takie kino gdzieś jeszcze istnieje, to na pewno u Triera. I nie wiem, czy skandynawska gleba pod stopami ma w tym przypadku jakiekolwiek znaczenie. Trier po prostu wie, jak zrobić to dobrze. Bergman z pewnością by oglądał, obejrzyjcie i wy. Bez oczekiwań, za to z otwartymi głowami. Tyle wystarczy. "
Przygoda Nelly (2016),6,"Choć rok szkolny właśnie się skończył, 13-letnia Nelly Klabund (Flora Thiemann) nie skacze z radości. Latem jej koledzy zasypią Instagram fotkami z egzotycznych wojaży, za które zbiorą zapewne milion wirtualnych serduszek. W tym czasie ona umrze z nudów w Rumunii, gdzie jej tata zamierza budować przyjazne dla środowiska elektrownie wiatrowe. Wyjazd od samego początku wydaje się katastrofą. Najpierw samolot, którym podróżują państwo Klabund, zalicza awaryjne lądowanie w szczerym polu. Potem Nelly odkrywa, że pobyt w ojczyźnie Draculi potrwa znacznie dłużej, niż przypuszczała. Karuzela nieszczęść nabiera tempa: po kłótni z rodzicami dziewczynka gubi się w obcym mieście, zostaje okradziona, by ostatecznie wpaść w łapska kidnaperów. Czy może być  jeszcze gorzej?  ""Przygoda Nelly"" to filmowy produkt typu 3 w 1 dla całej rodziny: po trosze historia sensacyjno-awanturnicza, turystyczny folder, a także lekcja społecznej solidarności oraz porozumienia ponad podziałami kulturowymi i ekonomicznymi. Nieszczęścia, które spotykają tytułową bohaterkę - nastolatkę odchowaną w cieplarnianych warunkach niemieckiej klasy średniej - początkowo zdają się potwierdzać wszystkie najgorsze stereotypy na temat Rumunii. Ubóstwo, zacofanie, bezprawie, korupcja - to nie jest kraj dla przybyszy z sytego Zachodu. Jesteśmy jak łajno na bucie Europy - zauważa gorzko nowa znajoma Nelly, Roxana. Spotkanie z nią oraz jej młodszym bratem Tibim nie tylko uświadomi młodej Niemce rozmiary krzywdy społecznej, ale również pozwoli wyzbyć się szkodliwych uprzedzeń. Z przesądów wyleczą się także Rumuni. Kiedy Tibi zacznie wodzić tęsknym okiem za Nelly, siostra wpierw ostrzeże go: Nie rusz jej, nie jest Cyganką, to przyniesie pecha. Z czasem  jednak Roxana zapomni o swoich przestrogach. Zwłaszcza, gdy dzieciakom stanie na drodze pewien kapitalista-krwiopijca, który dla zysku planuje zatopić rodzinną wieś rodzeństwa.  W dziele Dominika Wessely'ego przesłanie jest słuszne, humor - lekkostrawny, stawka zmagań Nelly wydaje się odpowiednio wysoka, a zarejestrowane przy pomocy dronów krajobrazy Transylwanii wyglądają majestatycznie. To za mało, by ""Przygoda Nelly"" mogła na dłużej utkwić w pamięci kinomanów. Wystarczy jednak, aby młody widz spędził bezboleśnie półtorej godziny przed ekranem. Wcześniej będzie musiał jednak zaakceptować mało charyzmatyczną główną bohaterkę oraz przedziwne zaniki inteligencji oraz instynktu samozachowawczego u jej rodziców (gdyby nie one, film skończyłby się prawdopodobnie po dwóch kwadransach). Salę kinową opuszcza się z mocnym postanowieniem wizyty w Rumunii oraz przeświadczeniem, że - brzmi to trochę mało wychowawczo - nic tak nie pomaga w znalezieniu wspólnego języka z obcokrajowcami jak butelka czegoś mocniejszego. "
Paryż i dziewczyna (2017),5,"Léonor Sérraille nie mogła wymarzyć sobie lepszego początku kariery. Nikomu nieznana Francuzka kopniakiem wyważyła drzwi na światowe salony i zgarnęła Złotą Kamerę – nagrodę za najlepszy debiut na zeszłorocznym festiwalu w Cannes. Niestety, po seansie zrealizowanego przez młodą reżyserkę ""Paryża i dziewczyny"" trudno zrozumieć całą tę euforię. Zamiast przyłączyć się do rozgorączkowanego chóru entuzjastów, należałoby raczej z gombrowiczowskim sceptycyzmem zapytać: ""Jak zachwyca, kiedy nie zachwyca?"".       Lætitia Dosch  Centre National de la Cinématographie (CNC)Blue Monday ProductionsRégion Ile-de-France Na papierze wszystko wygląda całkiem obiecująco. W swym celebrującym młodość, kokieteryjnym debiucie Sérraille wprost odwołuje się do dziedzictwa francuskiej nowej fali. Wyraźnie feministyczny wymiar ""Paryża…"" (za realizację filmu odpowiadają niemal wyłącznie kobiety!) wzbudza skojarzenia przede wszystkim z kinem Agnès Vardy. Chęć oddania hołdu klasykom nie powstrzymuje przy tym Sérraille od zamiaru opowiedzenia historii na wskroś współczesnej. ""Paryż…"" to właściwie płomienna mowa obrończa zamieniająca się w list miłosny, którego adresatem staje się generacja milenialsów.     Kłopot w tym, że Francuzka ostatecznie oddaje swoim ulubieńcom niedźwiedzią przysługę. Główna bohaterka – zagubiona w wielkomiejskiej rzeczywistości trzydziestolatka – uosabia właściwie wszystkie najgorsze cechy swego pokolenia. Paula to chodząca alegoria ADHD, rozkrzyczane, ekspansywne indywiduum, przy którym Frances Ha z pamiętnego filmu Noaha Baumbacha wyszłaby na skuloną w kącie introwertyczkę. Problem z filmem Sérraille polega nie tylko na tym, że trudno przez półtorej godziny przejmować się losami osoby, z jaką w prawdziwym życiu nie wytrzymałoby się nawet paru minut small talku. Gorzej, że charakter głównej bohaterki wywiera toksyczny wpływ na formę ""Paryża…"" – dzieła rozmemłanego, chaotycznego i sprawiającego wrażenie zlepka przypadkowo złączonych epizodów.       Lætitia Dosch  Centre National de la Cinématographie (CNC)Blue Monday ProductionsRégion Ile-de-France A przecież w sytuacji Pauli i jej rówieśników – prekariuszy cierpiących z powodu zawodowej i emocjonalnej niestabilności – kryje się potencjał na autentyczny dramat. Obrazujący go film musiałby wyglądać zupełnie inaczej. Na przykład podobnie do ""Nagich"" – przytłaczającego, choć niepozbawionego humoru obrazu desperacji młodych Brytyjczyków w czasach schyłkowego thatcheryzmu. Sięgam po ten przykład nie bez kozery – Sérraille przyznaje w wywiadach, że głośny film Mike’a Leigh stanowił dla niej cenne źródło inspiracji. O tym, że nie są to do końca puste słowa świadczy choćby nacisk kładziony przez francuską twórczynię na relację pomiędzy bohaterem a miastem. Tak samo jak Londyn Mike'a Leigha, Paryż Sérraille nie przypomina przyjaznej ""krainy wielkich możliwości"". Zamiast tego wzbudza skojarzenia z molochem, który najpierw wabi do siebie przybyszów z całego kraju, by potem skompromitować ich, upodlić i wyssać resztki energii.  Na tym jednak podobieństwa się kończą. Młodej reżyserce, inaczej niż brytyjskiemu mistrzowi, brakuje reżyserskiej brawury, skłonności do ryzyka, gotowości, by postawić wszystko na jedną kartę. Dlatego ""Paryż…"", choć opowiada w gruncie rzeczy o sprawach posępnych, na każdym kroku manifestuje swą domniemaną lekkość. Być może wszystkie te wysilone dowcipy, sztuczne uśmiechy i pstrokate kostiumy bohaterów miały w założeniu stanowić przynętę dla bardziej masowej publiczności. W rzeczywistości kompromisy owocują rezygnacją z własnych ambicji i zniżeniem do poziomu standardowej ""obyczajówki"", która za jakiś czas zaliczy miękkie lądowanie w telewizyjnym prime-time.  Widz bardzo przychylnie nastawiony do ""Paryża…"" mógłby na upartego dostrzec w filmie opowieść o dojrzewaniu do wolności będącej jednocześnie szansą i zobowiązaniem. Wszystko to nie wykracza jednak na ekranie ponad poziom ładnie brzmiących hasełek charakterystycznych dla kawiarnianego egzystencjalizmu. Zamiast smacznego koktajlu, wyszła tym razem zwykła lura."
Bella i Sebastian 3 (2017),7,"Po obejrzeniu dwóch części cyklu ""Bella i Sebastian"" z pełną odpowiedzialnością twierdzę, że trudno w kinie ostatnich lat o bardziej uroczych bohaterów niż tytułowi roztropny chłopiec i jego mądra psia przyjaciółka. W trzeciej części – za sprawą szczeniąt Belli – słodycz na ekranie osiąga rekordowy poziom. Czekolada dla każdego, kto po seansie nie będzie miał ochoty przytulić pieska!        Félix Bossuet  M6 FilmsGaumontM6Canal+Epithète FilmsRadar Films         Félix Bossuet  M6 FilmsGaumontM6Canal+Epithète FilmsRadar Films  Obrazki rozrabiających albo tulących się do siebie futrzastych kulek to jednak nie wszystko – powodów do emocjonalnych uniesień jest w ""Belli i Sebastianie 3"" więcej. Sebastian staje bowiem twarzą w twarz z dorosłością. Jego prawdziwy ojciec, którego poznał w poprzedniej części, planuje ślub z Angeliną. A ślub – jak wiadomo – zwykle oznacza zmiany. I faktycznie: okazuje się, że państwo młodzi chcą przenieść się razem z Sebastianem do Kanady. Dla chłopca wychowującego się w całkowitej wolności, w zapierających dech górskich sielankowych sceneriach, wyjazd do wielkiego miasta jest równoznaczny z utratą bezpieczeństwa. Zanim jednak do tego dojdzie, 12-letni bohater raz jeszcze stawi czoła nieoczekiwanemu wyzwaniu i po raz kolejny udowodni swoją nadzwyczajną dojrzałość. A stawka tym razem będzie wyjątkowo wysoka – oto bowiem o Bellę i jej dzieci upomina się ich rzekomy właściciel.  To, że ten ""rzekomy właściciel"" nie może być bohaterem pozytywnym, widać od razu. Swoją stylizacją przypomina Człowieka w Czerni z ""Mrocznej wieży"", jego opancerzony samochód sam w sobie budzi grozę, a trefne kości, którymi się posługuje, zwiastują, że nie ma w zwyczaju grać uczciwie. Postać ta (mistrzowsko zagrana przez Clovisa Cornillaca skrywającego pod kapeluszem złowieszczą łysinę) wprowadza do filmu elementy rodem z horroru; snując się po okolicy niczym zjawa i rzucając chmurne spojrzenia, sieje autentyczny strach. A widzów – wbija w fotel.        Clovis Cornillac  M6 FilmsGaumontM6Canal+Epithète FilmsRadar Films  Nie zdradzę zbyt dużo, pisząc, że tak jak w poprzednich częściach, miłość okaże się jednak silniejsza. Nie sposób nie wzruszyć się, oglądając zaangażowanie małoletniego chłopca (ponownie przeuroczy w swojej roli Félix Bossuet), który, by obronić swoją przyjaciółkę, gotowy jest walczyć z całym światem. W całej serii o Belli nie mówi się zresztą inaczej niż jak o wyjątkowej osobie. Kiedy więc i Cezar – przybrany dziadek chłopca – nie zawaha się przed poświęceniem wszystkiego, co ma, by Bella pozostała w rodzinie, serce rośnie z zachwytu. I znów chciałoby się potarmosić pieska.        Félix Bossuet  M6 FilmsGaumontM6Canal+Epithète FilmsRadar Films  Jeśli nie widzieliście poprzednich części (czym prędzej to nadróbcie!) i nie orientujecie się, kto tu właściwie jest kim – bez obaw, znajomość całego cyklu nie jest konieczna. To w końcu nie jest opowieść o skomplikowanych relacjach między bohaterami, tylko uniwersalna historia dziecka witającego się z dorosłością i portret bezwarunkowej miłości do czworonożnego przyjaciela. A jeśli dodać do tego przepiękne górskie krajobrazy i pierwszorzędne kadry, w których dominują biele, błękity i czerwienie, daje to film dla każdego, kto po prostu ma serce. "
A może by tak trójkącik? (2017),6,"Zaczyna się dynamicznie, od żwawego rytmu i chwytliwej melodii ""Modern Love"". David Bowie porywa nas do tańca, ale ukazana w montażowym skrócie egzystencja małżonków Estelle i Simona nie przypomina imprezy. Praca, remont, dziecko, proza życia – jeśli tak ma wyglądać owa ""modern love"", nie jest dobrze. Z tej zapętlonej małżeńskiej rutyny reżyser Nicolas Monette wydobywa jednak powtarzający się motyw trójki: a to numerek w kolejce, a to ocena na sprawdzianie córki, a to ilość rozmiarów kawy do wyboru. Tytułowy trójkącik już czai się za rogiem. To zarazem autorski żarcik, scenariuszowe fatum, jak i terapeutyczna wskazówka: jeśli nie chcecie skończyć w smutnym, wypalonym związku, czytajcie znaki, wsłuchujcie się w swoje potrzeby, ludzie! Jak to w porządnej komedii: z przymrużeniem oka, ale o poważnych sprawach.         Mélissa Désormeaux-Poulin,  Geneviève Schmidt,  Bénédicte Décary,  Anne-Élisabeth Bossé   ""O boże, jestem nudna!"", konstatuje z przerażeniem Estelle (Mélissa Désormeaux-Poulin), kiedy uświadamia sobie jałowość swojego pożycia. Właśnie odkryła sekretne pudełko męża (Martin Matte), którego zawartości ten poświęca więcej seksualnej uwagi niż partnerce. Nie ma co owijać w bawełnę – miłosna pasja w związku Estelle i Simona wyparowała pod naporem szaroburej codzienności: nawału pracy, rodzicielskich obowiązków, jednorazowego skoku w bok. Ich małżeństwo jest równie zaniedbane, co ich dom: wiecznie w remoncie i w bałaganie. Estelle ma jednak dość, postanawia przeprowadzić prywatną rewolucję seksualną. ""Twoje feromony są nieśmiałe. Jesteś ładna, ale nie pachniesz seksem"", mówi co prawda jedna z jej koleżanek. Bohaterka – niczym rasowa prymuska zakasuje jednak rękawy i zabiera się za zrywanie z wizerunkiem ""tej grzecznej"".    Ale gdyby wszystko miało pójść gładko, nie byłoby filmu. ""A może by tak trójkącik?"" stanowi więc ciąg kolejnych – równie desperackich, co niezręcznych – prób erotycznego wyemancypowania się przez bohaterkę: od niefortunnego eksperymentu z dodaniem pieprzyku małżeńskiemu pożyciu, przez wpadkę z testowaną w pracy sekszabawką, po pechowy casting na partnerkę do trójkąta. Monette portretuje te próby bardzo elegancko, z szacunkiem dla wysiłku, jaki kosztuje przełamywanie swoich psychicznych granic. Ciapowatość Estelle jest więc śmieszna i wiarygodna zarazem. Portrety postaci nie zostały tu złożone na ołtarzu komedii: humor i charakter pracują na siebie nawzajem. Szczególnie udana jest scena, w której bohaterka kłóci się ze swoją dużo bardziej ""wyzwoloną"" siostrą, a kolejne riposty kobiet oceniane są przez stojącą z boku przyjaciółkę, niczym w meczu bokserskim. W końcu do Estelle dociera, że sam fakt, iż podjęła rękawicę i wykrzyczała w złości parę gorzkich prawd, dowodzi, że coś się w niej zmienia. Otóż to: zamiast grubej, farsowej krechy mamy tu metodę małych kroczków. Twórców nie interesuje frywolność sama w sobie, ale frywolność jako środek do celu.       Mélissa Désormeaux-Poulin,  Martin Matte   Podejrzewam, że dla skuszonego pikantnym tytułem widza może to być wada. Nie spodziewajcie się po filmie wielkich transgresji ani rubasznych gagów: reżyserskie emploi Monette'a jest równie łagodne, co seksualny temperament jego bohaterki. Streszczenie fabuły może sugerować komediową wersję ""Oczu szeroko zamkniętych"" – ale nie tędy droga, nawet jeśli mamy tu analogiczną do Kubrickowej scenę orgietki w maskach. Jaskinią rozpusty nie jest jednak żaden wytworny zameczek, tylko piwnica w domku na przedmieściach, a za całą bezwstydną rozbierankę robi… przykaz zdejmowania butów w progu. Ale to akurat plus: ""A może by tak trójkącik"" daje trzeźwy obraz tego, jak rozbuchana erotyczna wyobraźnia potrafi kapitulować w starciu z rzeczywistością.    Inna sprawa, że wywrotowy potencjał opowieści o rozbudzaniu libido podszyty jest tu dość bezpiecznym – żeby nie powiedzieć: konserwatywnym – morałem. W końcu wychodzi bowiem na to, że ""każdy (a w zasadzie każda) potrzebuje kogoś"". Że nawet samozwańcze rozpustnice i zapięte pod szyję korpo-sucze w mgnieniu oka zamieniłyby wolność singielki na czułe objęcia kochającego ją kawalera. I że, choćbyś próbował nie wiem jak wymyślnych seksualnych pozycji, nie zastąpią ci one ciepłego kocyka stabilizacji. Nie zmienia to jednak faktu, że kanadyjska komedia ""ogląda się"" całkiem nieźle, nie urąga widzowskiej inteligencji i miejscami faktycznie bawi. Ot, mały kroczek. ""Kaligulę"" obejrzycie następnym razem."
Zigzag Kid (2012),6,"Tytułowy Zigzak Kid to bardzo wdzięczny filmowy bohater – jest odważny, pomysłowy i niepokorny, co oznacza, że nie da się z nim nudzić. Jednak w oczach dorosłych – którzy, jak wiadomo, poczucia humoru nie mają – taka kombinacja cech składa się zwykle na krzywdzące etykiety: ""niegrzeczny"" i ""problematyczny"". Kiedy więc kolejna fantazja prawie 13-letniego Nono – tym razem o skoku z parasolem z dachu na bar micwie kuzyna – skończy się nie tak, jak to sobie wymyślił, jego ojciec – ""najlepszy inspektor na świecie"" – postanawia wysłać go na lekcje wychowania do wuja. O tym, jak dotkliwa jest to kara, niech świadczy chociażby to, że ów wuj pisze przedpotopowe książki pedagogiczne oraz nosi golfy i skarpety do sandałów. Na szczęście dla Nono i ta podróż nie pójdzie zgodnie z planem. By nie zdradzać za dużo (im mniej się o fabule wie, tym więcej zaskoczeń) – tak rozpoczęta przygoda zaprowadzi chłopca do odkrycia rodzinnych tajemnic, a także – własnej tożsamości.        Thomas Simon  BNP Paribas Fortis Film FundBenelux Film DistributorsPrime TimeInspire PicturesAlgemene Vereniging Radio Omroep (AVRO)N279 EntertainmentBos Bros. Film & TV Productions  Filmowy scenariusz oparty na popularnej książce Davida Grossmana pełen jest szlachetnych motywów i lekcji idealnych dla kilkunastoletnich dzieci, które lada moment wkroczą w świat dorosłych. To w gruncie rzeczy pochwała krnąbrności rozumianej jako przejaw walki o indywidualność. Chociaż Nono karcony jest za swoje szalone pomysły przez swojego poukładanego ojca, okazuje się, że i on ma w sobie sporą dozę tolerancji na inność i życie w niezgodzie ze ściśle określonymi regułami. Sporo też w ""Zigzag Kidzie"" trudnych tematów i niejednoznacznych odpowiedzi. I to takich, które mogą się wręcz okazać zbyt skomplikowane dla widzów, do których film jest ostatecznie kierowany, czyli wczesnonastolatków. Z pomocą mądrych rodziców seans może być jednak dla nich wstępem do pełnego zawiłości i niejednoznaczności świata dorosłych.         Thomas Simon,  Burghart Klaußner  BNP Paribas Fortis Film FundBenelux Film DistributorsPrime TimeInspire PicturesAlgemene Vereniging Radio Omroep (AVRO)N279 EntertainmentBos Bros. Film & TV Productions         Burghart Klaußner,  Fedja van Huêt  BNP Paribas Fortis Film FundBenelux Film DistributorsPrime TimeInspire PicturesAlgemene Vereniging Radio Omroep (AVRO)N279 EntertainmentBos Bros. Film & TV Productions         Thomas Simon  BNP Paribas Fortis Film FundBenelux Film DistributorsPrime TimeInspire PicturesAlgemene Vereniging Radio Omroep (AVRO)N279 EntertainmentBos Bros. Film & TV Productions  Uczciwie trzeba jednak przyznać, że nie wszystkie wątki obecne w filmie da się tak łatwo usprawiedliwić – jak na przykład posługiwanie się naładowaną bronią przez jednego z bohaterów, który jest potencjalnym wzorem dla Nono (oczywiście fakt, że bohater jest przestępcą, też nie pozostaje bez znaczenia). Ale ponieważ to postać w całości zaczerpnięta z książki – jej wątek prowadzi do ciekawych refleksji, jak wraz z czasem zmienia się zakres tego, co w filmach dla dzieciaków dopuszczalne, a co już niekoniecznie. Istoniejszym argumentem za tym, że film skierowany jest raczej do większych dzieci, jest to, że autentyczne wydarzenia mieszają się w nim z wyobrażeniami Nono – mali widzowie mogą więc mieć problem z odróżnieniem od siebie różnych planów czasowych.   Dla równowagi – dużo jest w ""Zigzag Kidzie"" ciepłego humoru i wartkiej akcji – w tym pościgów, ucieczek i niebezpiecznych akrobacji, a przeuroczy w roli Nono Thomas Simon sprawia, że łatwo wybaczyć filmowi kilka fabularnych skrótów czy zbyt łatwych rozwiązań. Ostatecznie ""Zigzag Kid"" pełny jest szalonych przygód, jakie każdy wczesnonastolatek z chęcią by przeżył. Dzięki magii kina będzie to możliwe. "
Wyszczekani (2018),3,"Nie nauczysz starego psa nowych sztuczek. Chociaż Raja Gosnell ma spore doświadczenie w opowiadaniu o zwierzakach – od fabularnych przygód Scooby'ego Doo po arcydzieła w rodzaju ""Cziłały z Beverly Hills"" – wciąż nie jest w stanie przekuć swojej pasji do czworonogów w coś, co z grubsza przypominałoby film. ""Wyszczekani"" to kolejna pełnometrażowa ekranizacja rynkowych badań oraz nieudany eksperyment na zwierzętach – prawdziwych i cyfrowych.         Will Arnett  Open Road Films (II)  Fabuła czerpie z bogatej tradycji komedii kumpelskiej – i to z tej najlepszej, w wydaniu policyjno-złodziejskim. Mamy więc duet pozornie niedobranych twardzieli z odznakami – zdziadziałego mizantropa z FBI, Franka (Will Arnett) oraz rozmiłowanego w hip-hopie, suczkach i złotych kajdanach rottweilera Maxa (Ludacris, w polskiej wersji: Mirosław Zbrojewicz). Jest wątek śledztwa, które najpierw poróżni bohaterów, a później scementuje ich przyjaźń. Wreszcie – pojawia się cały korowód drugoplanowych psiaków, tworzących całkiem fotogeniczne zwierzęce ""podziemie"". Tym, co wyróżnia obraz Gosnella jest jednak tzw. ""wysoki koncept"", czyli prosty do sprzedania pomysł na opowieść. W tym przypadku to antropomorfizacja, od której więdną uszy i gniją oczy. Jeżeli marzyliście kiedyś, aby bohaterowie ""K-9"" albo ""Turnera i Hoocha"" przemówili ludzkim głosem, to cóż, zastanówcie się jeszcze raz.        Open Road Films (II)          Open Road Films (II)          Open Road Films (II)  Ponieważ mamy do czynienia z konwencją, w której humor jest równie istotny co akcja, spieszę donieść, że film ponosi druzgocącą klęskę na obydwu frontach. Spora w tym zasługa głównych bohaterów: Arnett gra na pół gwizdka, wygląda na faceta trapionego widmem śmierci i podatków, brakuje mu choćby odrobiny luzu i bezpretensjonalności. Jego psi partner – tutaj realizujący archetyp maczo, który odkrywa swoją wrażliwą stronę – jest równie nieciekawy, zaś jego filmowy ""charakterek"" to po prostu zestaw rasowych – w każdym możliwym znaczeniu tego słowa – stereotypów. Jako że dowcipy orbitują wokół pierdzenia, badania psich genitaliów i tym podobnych atrakcji, komediowa siła obrazu pozostaje niewielka. Za sprawą scenariopisarskiej indolencji udało się także położyć potencjalnie najciekawszy wątek konkursu piękności jako metafory hollywoodzkiego bagienka.   Bałagan, który zostaje po kilku intrygujących pomysłach, jest w zasadzie nie do uprzątnięcia, zaś grunt pod satyrę zostaje całkowicie zaorany. Od wielkiego dzwonu Gosnell trafia z żartem, Max robi zabawną minę, a Arnett przestaje czekać na przelew i budzi się do życia. Za mało tego jednak na film, który ma wyczyścić portfele widzów od lat pięciu do stu pięciu. I nawet jeśli uwielbiacie slapstick, kochacie czworonogi, a w dodatku tęsknicie za szlachetnym gatunkiem filmów o gliniarzach, którzy żyją jak pies z kotem, w kinie wynudzicie się jak mopsy.   "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Mario (2018),6,"Czy talent rzeczywiście jest błogosławieństwem? Ile można poświęcić dla realizacji marzeń? Te zaskakujące pytania stawia Marcel Gisler w swoim nowym filmie. Zaskakujące, ponieważ na pierwszy rzut oka ""Mario"" jest kolejnym typowym melodramatem o miłości dwóch młodych chłopaków, na których drodze do szczęścia stanęły okoliczności. To, co dla większości reżyserów byłoby wystarczającym powodem do nakręcenia filmu, dla Szwajcara jest jedynie pretekstem, by opowiedzieć o życiu profesjonalnego sportowca, o wyborach, przed jakimi staje, i wyrzeczeniach, które są nieodzownym elementem podążania wąską ścieżką ścisłej specjalizacji.        Triluna Film AGTeleclub AGCarac FilmsSchweizer Radio und Fernsehen (SRF)  Tytułowy bohater to młody piłkarz. Jeszcze gra w lokalnej drużynie, ale jeśli zachowa determinację i nie straci z oczu celu, to już wkrótce wrota wielkiego świata futbolu staną przed nim otworem. Mario ma bowiem olbrzymi talent – odziedziczony zresztą po ojcu, który od maleńkości przysposabiał go do kariery zawodowego sportowca. Kiedy poznajemy bohatera, robi on wrażenie poukładanego i skupionego na realizacji wyznaczonych celów. Ale nagle pojawia się ten drugi – Leon. Jest równie utalentowanym piłkarzem co Mario. A może nawet jeszcze bardziej. Kiedy dołącza do drużyny, z miejsca staje się dla bohatera zagrożeniem. Ma bowiem wszystkie zadatki, by zająć miejsce Maria, zwrócić na siebie uwagę selekcjonerów i wyruszyć na podbój największych stadionów świata. Rywalizacja między nimi szybko zmienia się jednak w coś zupełnie innego. Mario i Leon zostają partnerami. Na murawie tworzą tandem, który może pomóc wybić się im obu. Problem w tym, że stają się też partnerami poza boiskiem. A to może zniszczyć im karierę równie skutecznie co nowy, bardziej utalentowany piłkarz lub kontuzja. Bo w świecie wielkiego futbolu jednostka może wyróżniać się tylko jednym – swoimi umiejętnościami. Cała reszta ma być – przynajmniej w świetle fleszy – konwencjonalna do bólu, czego symbolem jest na przykład odpowiednia kobieta u boku.  Ci, którzy oczekują poruszającej opowieści o Wielkiej Miłości, powinni przygotować się na rozczarowanie. Warstwa melodramatyczna ""Maria"" podąża bowiem po linii najmniejszego oporu. Marcel Gisler nie kryje się z tym, że bezrefleksyjnie powiela schemat gejowskiego romansu. Zadbał jedynie o to, by grający parę głównych bohaterów Max Hubacher i Aaron Altaras wyglądali wiarygodnie w roli zakochanych chłopaków. Sama historia ich miłości poprowadzona jest mechaniczne i bez emocji – w konsekwencji łatwo można o niej zapomnieć.        Triluna Film AGTeleclub AGCarac FilmsSchweizer Radio und Fernsehen (SRF)  Nie jest to jednak wynik braku umiejętności reżysera, ale jego świadoma decyzja. Gislera bowiem o wiele bardziej interesował świat zawodowej piłki nożnej i egzystencjalne dramaty tych, którzy marzą o pucharze Ligi Mistrzów. U Szwajcara sport nie służy tylko do fetyszyzacji męskiego ciała (co robi np. dokument ""Fulboy""). Nie wykorzystuje go również jako metafory opresyjnego patriarchalnego systemu, w którym gej postrzegany jest jako intruz, zagrożenie, zdrajca. W ""Mario"" piłka nożna jest traktowana tak, jakby to ona była głównym bohaterem.  Z łatwością mogę sobie wyobrazić, że Mario – zamiast dźwiagać brzemię bycia gejem – skrywa inną tajemnicę, np. ma nielicujące z wizerunkiem profesjonalnego piłkarza zainteresowanie. Bo film Gislera jest przede wszystkim opowieścią o świecie, w którym liczy się zestaw wyspecjalizowanych umiejętności. To ich rozwijaniu podporządkowywane są wszystkie wybory życiowe. W ten sposób człowiek przestaje być istotą potencjalną. Nie może być już tym, kim chce być – nawet jeśli trawią go inne pasje czy potrzeby. Na wyspecjalizowanej ścieżce już w dzieciństwie wszystko zostaje podporządkowane jednemu celowi – jakiekolwiek późniejsze zmiany i chęć podążania za głosem serca wiąże się z dużym ryzykiem, że oto wieloletnie starnia pójdą na marne, a marzenia o będącym już w zasięgu ręki sukcesie legną w gruzach. Z drugiej strony – dążenie do celu mimo zgoła innych potrzeb może sprawić, że triumf zyska ostatecznie gorzki posmak i zostawi zwycięzcę z poczuciem, że oto stracił szanse na prawdziwe szczęście. Reżyser postawił Maria na egzystencjalnym rozdrożu i znakomicie pokazał, jak bolesnego wyboru trzeba dokonać, by być wielkim w wybranej przez siebie dziedzinie. Max Hubacher może nie jest zbyt przekonujący jako młody gej, ale wewnętrzną walkę o to, jak ma żyć jego bohater, pokazał bezbłędnie. Dzięki jego kreacji i konsekwentnej prezentacji ""Mario"" ma więc więcej wspólnego z dokumentem ""Tancerz"" niż z ""Pięknym draniem"" czy ""Krainą burz"".  Nie jest to jednak niestety film tak udany, jak mógł być. Wydaje się, że problem tkwi w przyjętym przez reżysera założeniu. Gisler, jak bohater jego filmu, najwyraźniej uznał, że stoi przed zerojedynkowym wyborem: może albo nakręcić dobry dramat egzystencjalny o piłce nożnej, albo dobry melodramat o młodzieńczej miłości. Ale w kinie nie trzeba się skupiać na jednym – co udowodnił chociażby Alan Brown w ""Pięciu tańcach"". To jeden z najciekawszych filmów ostatnich lat o tańcu, a zarazem bardzo wciągająca opowieść miłosna. Pozostaje więc żal, że Gisler nie zdołał równie udanie połączyć obu warstw fabularnych ""Maria""."
Futrzaki ruszają na ratunek (2018),4,"Jest co ratować. Kiedy zwierzęta z całego świata padają ofiarami kosmicznych hycli, a ludzie stoją z założonymi rękami, na straży ziemskiej fauny staje duet niedobranych twardzieli: bóbr Bobo, który wierzy zarówno w potęgę spokoju, jak i w siłę własnych szczęk, oraz kot Maksiu – sierściuch ewidentnie zapatrzony w Johnny'ego Casha i Johna Rambo. I choć nie jest to wymarzona reprezentacja Błękitnej Planety, darowanym futrzakom nie zagląda się w zęby: Królik Bugs i Michael Jordan są już na emeryturze.          Bohaterowie filmu to całkiem nieźle skontrastowany i skonstruowany duet – łatwo uwierzyć zarówno w ich przyjaźń, jak i w potrzebę dziejowej misji. Wzajemne przekomarzanki i slapstickowe wypadki mają w sobie odpowiednią ilość komediowej energii, zaś niektóre z ich przygód na pewno przypadną do gustu najmłodszym. Nie da się ukryć, że rosyjska animacja kierowana jest głównie do nich, przypomina bowiem rozciągniętą do pełnego metrażu serię gagów. Jeśli do tego rodzice wyjdą z kina bez bólu głowy, debiutujący reżyser Victor Azeev będzie mógł to uznać za swój sukces.    Prawdopodobieństwo takiego rozwoju wypadku jest oczywiście niewielkie. Zarówno w otaczającym parę głównych bohaterów świecie, jak i w plejadzie drugoplanowych postaci, nie ma bowiem nic atrakcyjnego. Bez względu na to, czy jesteśmy na farmie, w przestrzeni kosmicznej czy w świerkowym lesie, filmowi brakuje narracyjnej pary, a reżyserowi – wyczucia tempa. Momenty w stylu partyzanckiego abordażu latającego spodka czy powietrznego pościgu, to teoretycznie samograje w obrębie podobnej konwencji. Lecz jakimś cudem twórcy potrafią wyprać wspomniane chwile z dynamiki i napięcia. Złożony z dość oczywistych żartów, nudnych dialogów i mało angażujących scen akcji film pozostaje również wątpliwym osiągnięciem technicznym. Lokacje wyglądają na puste i sterylne, animacji daleko od średniej krajowej, a fakt, że na przeszkodzie stały tutaj względy budżetowe, niewiele zmienia – nie przy tak bogatym pejzażu mainstreamowego kina dla dzieciaków.                                 ""Futrzaki ruszają na ratunek"" to film, który całkiem zręcznie ogrywa rozprzestrzenione w popkulturze lęki: strach przed inwazją kosmitów oraz przed nadświadomymi kotami. Ok, koty stoją tutaj po naszej stronie, a latające spodki bywały groźniejsze, trzeba jednak przyznać, że punkt wyjścia jest intrygujący. Tym większa szkoda, że nie pączkuje z niego familijna rozrywka na przyzwoitym poziomie. "
Duża ryba i begonia (2016),7,"W oceanach żyje wielka ryba, którą nazywają Kun. Kiedy nadchodzi czas, zmienia się w szybującego po niebie ptaka zwanego Peng. Zanim jednak dostąpi zaszczytu tej transcendencji, musi złożyć coś na ołtarzu miłości. I właśnie o tym dziwacznym stanie zakochania, w którym przestajemy żyć dla siebie, a zaczynamy dla innych, opowiada zakorzeniona w chińskiej mitologii animacja Xuana Lianga i Chuna Zhanga.         B&T Film Twórcy ""Dużej ryby i begonii"" odwracają fabularny wektor i zamiast odsłaniać przed śmiertelnikami metafizyczną podszewkę świata, pokazują bóstwa przekraczające granice naszej rzeczywistości. Owe istoty, zwane po prostu Innymi, przyjmują zwierzęce formy, zaś w ramach rytuału inicjacji odwiedzają homo sapiens i podglądają naturę w całym jej majestacie. Jak nietrudno się domyślić, wszelkie interakcje z ludźmi mogą mieć dramatyczny finał, o czym szybko przekonuje się główna bohaterka, przybierająca postać delfina Chun. Kiedy młody rybak poświęca swoje życie, by ją uratować, obciążona poczuciem winy dziewczyna rozpoczyna żmudny proces przywracania chłopaka do życia. Nie obejdzie się bez poświęceń: Chun musi – całkiem dosłownie – oddać połowę swojego życia. Od tej pory bohaterowie będzie dzielić smutki i radości, udręki ciała i bolączki duszy.   Są w ""Dużej rybie i begonii"" obrazy, które zostaną pod Waszymi powiekami na długo, oraz surrealistyczne cuda, które najpewniej powrócą w Waszych snach: delfiny pływające wśród morza chmur, rozrywająca burzowe niebo fala powodziowa, festiwal fajerwerków i lampionów w wybudzonym ze snu mieście, wreszcie – kaskada szczurów wystrzeliwująca z pluszowej zabawki. Połączenie komputerowej animacji z tradycyjną kreską uwypukla te efektowne sceny – stanowi nie tylko o wizualnej tożsamości filmu, klei się również całkiem nieźle z samą historią, w której dostrzeżemy motywy obecne od lat w filmach kultowego japońskiego studia Ghiblii. Chińską produkcję łączy z obrazami Hayao Miyazakiego choćby panteistyczna filozofia – to w dużej mierze opowieść o Matce Naturze jako manifestacji boskiej siły, o życiodajnej energii płynącej pomiędzy wszystkimi żywymi organizmami. Wkraczająca w dorosłość Chun dojrzewa nie tylko do – wydawałoby się, niemożliwej – miłości. Staje się także strażniczką ""kościoła natury"" i równowagi w przyrodzie.         B&T Film   Chociaż twórcy mnożą wizerunki fantastycznej flory i fauny, a po ekranie szaleje parę tuzinów kolorowych postaci, na każde dwie chwile szczerego zachwytu przypada moment czkawki. To nagromadzenie wątków i bohaterów nie zawsze służy filmowi – zwłaszcza że ekspozycja jest tutaj mało rozbudowana, a płynący z offu głos narratorki, która rozgryza za nas specyfikę boskiego świata, kiepsko sprawdza się jako narzędzie narracyjne. Jeśli zatem chińską mitologię łykacie na śniadanie, a Smoczy Król, Pangu i Nefrytowy Cesarz to Wasi starzy znajomi, możecie spokojnie doliczyć jedno ""oczko"" do oceny. Jeśli nie, pozostanie Wam uniwersalna historia miłości pokonującej czas, przestrzeń i opór hydrodynamiczny. To wciąż całkiem niezły interes. "
Pozycja obowiązkowa (2018),4,"Pamiętam, jak kiedyś kupiłem sobie czasopismo ""Kobieta i życie"" i dobrnąłem do rubryki, w której pani Beata Tyszkiewicz odpowiada na listy czytelniczek. Każda odpowiedź była zarazem poradą – np. co zrobić, kiedy ten stary piernik mąż siedzi całymi dniami przed telewizorem, kontempluje Eurosport i nie chce rozmawiać. Tipy pani Beaty zwykle sprowadzały się do różnego rodzaju ponadczasowych mądrości – obudź w nim dawne uczucia, pojedźcie razem na wycieczkę, wyjdźcie do kina, zjedźcie kolację w restauracji. Identyczną pracę ""u podstaw"" wykonuje ""Pozycja obowiązkowa"" – niby ma przełamywać tabu życia seksualnego kobiet po sześćdziesiątce, a tylko utrwala prehistoryczne klisze. I tak, jest to czepialstwo – zdaję sobie sprawę, że w założeniu miało być ""lekko, łatwo i przyjemnie"" i że nie jestem modelowym odbiorcą kina dla pań 55+. Tylko co zrobić, jeśli od wszechobecnej tandety zęby same układają się do zgrzytu? Milczeć i robić dobrą minę do złej gry czy jednak pisać, co na sercu leży?        Jane Fonda  Paramount Pictures         Diane Keaton  Paramount Pictures         Candice Bergen  Paramount Pictures  Zarzutów mam wiele. Bo np. czemu faceci mogą mieć swoje starcze erekcje w postaci Seana Penna czy Liama Neesona skaczących, biegających i plujących ogniem, a kobietom wciska się wciąż tę samą groteskową bajeczkę – że seks seksem, pożądanie pożądaniem, ale liczą się tylko świece, wino i willa z basenem? I czy są na Ziemi jeszcze jacyś homo sapiens skłonni uwierzyć, że ""Pięćdziesiąt twarzy Greya"" to książka obrazoburcza, kontrowersyjna i przełamująca kulturowe tabu? Takie kity wciskają nam twórcy ""Pozycji obowiązkowej"" – mamy więc cztery panie po sześćdziesiątce, które w ramach domowego klubu literackiego biorą na warsztat powieść E.L. James. Czytają w konspiracji, tak żeby dzieci czy koledzy z pracy niczego nie zauważyli – ale nie dlatego, że to tak okropnie napisane, szmirowate i w ogóle wstyd, tylko – bo niegrzeczne i ""hardcore'owe"". Oblewają się rumieńcem, chichoczą i trzaskają okładką przy każdej ""ostrzejszej"" scenie – jak pensjonarki podglądające starszego brata w toalecie. Wiem, że każde pokolenie ma swoje tabu, ale na litość boską – nawet uwzględniając bagaż amerykańskiej pruderii, nie da się na to patrzeć bez uczucia kosmicznego zażenowania. Toż to dzieci, a nie dojrzałe kobiety.        Mary Steenburgen  Paramount Pictures         Candice Bergen,  Diane Keaton  Paramount Pictures  Oczywiście Grey rozpala ukryte pragnienia i przypomina bohaterkom, że starość nie musi wcale oznaczać schyłku potrzeb cielesnych. Portale randkowe, dawni kochankowie, przystojni bruneci i erekcje własnych mężów rosną w tempie geometrycznym. W pochodzie mydlin i telenowelowej oczywistości znajdziemy także klarowny – i jakże pozytywny! – morał: seks to tylko dodatek, a prawdziwa miłość zwycięży każdą przeszkodę. ""Bo przecież o tym był tak naprawdę Grey, nawet on się w końcu zakochał!"" – konstatują ze zdziwieniem bohaterki, wszystkie z dyplomami wyższych uczelni. I jeszcze jedno przesłanie – każdy z nas dźwiga ten sam krzyż i tak samo kocha, nasze losy są podobne niezależnie od dzielących nas różnic. W końcu cztery kobiety reprezentują CAŁKOWICIE odmienne życiowe backgroundy. Na przykład Vivian (Jane Fonda) to biała właścicielka luksusowego hotelu, która może sobie pozwolić na liczne przygodne związki i brak stabilizacji. Sharon (Candice Bergen) – biała sędzia federalna, wielki autorytet w środowisku. Carol (Mary Steenburgen) – biała aktywistka i szefowa fundacji charytatywnej. I w końcu Diane (Diane Keaton), która teoretycznie ma najgorzej – biała wdowa, sama w wielkiej rezydencji z ogrodem. Rzeczywiście, pełna reprezentatywność, całkowicie odmienne zaplecza społeczne i różne doświadczenia, niech nam żyje równowaga klasowa! Tutaj tylko kwestie wieku i dojrzałego seksu jako tako współgrają z rzeczywistością. No i rubaszny humor – taki w typie kioskowych kawałów o żonach, mężach i teściowych. Powinien przypaść do gustu wychowanym na polskiej szkole kabaretu. Reszta pozostaje równie niestrawna, co książkowa inspiracja całej tej lipy. Kiedy Grey wali z pejcza – uciekajcie, byle dalej. Litości nie będzie. "
Devil's Gate (2017),4,"Są szmiry i szmiry, są filmy dziwne i filmy dziwne. Jest i ""Devil’s Gate"", który leży gdzieś pomiędzy. Jego szmirowatość zbliża się do szmirowatości świadomej, wybaczalnej, wpisanej w konwencję. Jego dziwność graniczy z dziwnością ujmującej realizacyjnej dezynwoltury, nieskrępowanej wytycznymi dobrego smaku czy narracyjnej logiki. Dość powiedzieć, że film Claya Stauba, zaczynający się jak piąta woda po krwawym kisielu ""Teksańskiej masakry piłą mechaniczną"", po drodze do finału zmienia gatunkowe barwy jeszcze kilkakrotnie, zahaczając a to o ponury kryminał, a to o horror satanistyczny, a to o science-fiction. I ta nieprzewidywalność ma pewien urok – czy raczej coś na kształt uroku. Ale żeby taki groch z kapustą faktycznie zasmakował, potrzeba jednak ciut więcej luzu. Śmiertelnie poważnie (i śmiertelnie sztampowo) zatytułowany ""Devil’s Gate"" jest tymczasem właśnie taki jak ów tytuł. To filmowy odpowiednik nastoletniego metalowca, dla którego jakikolwiek cień dystansu będzie zdradą ideałów, jakiekolwiek obuwie poza glanami będzie herezją, a Metallica – jak wiadomo – skończyła się na ""Kill’em All"".   Choć na porządku dziennym są tu otoczone morderczymi pułapkami domy na odludziu czy ukrywane w piwnicy oślizgłe monstra, Staub opowiada swoją historię z kamienną twarzą. Zaczyna więc w zawiesistym, ponurym klimacie, pozorując psychologiczną głębię i egzystencjalną trwogę. Oto do małego miasteczka przybywa Daria Francis (Amanda Schull), agentka FBI z (tu wielka litera) Przeszłością. Wbrew straszącym w nazwie mieściny tytułowym ""diabelskiem wrotom"", lokalsi wydają się poczciwi, naiwni i uprzejmi – ale to typowe pozory miejsca, gdzie diabeł zupełnie dosłownie mówi dobranoc. Nic zatem dziwnego, że federalne śledztwo w sprawie zaginięcia pewnej kobiety i jej syna szybko skręca w ewidentnie satanistyczną stronę. Trop prowadzi bowiem do wspomnianego domu na odludziu, gdzie ogarnięty religijnym szałem mąż i ojciec zaginionych, Jackson Pritchard (Milo Ventimiglia), skrywa jakąś mroczną tajemnicę.   Wszystko to oczywiście w stylistyce ""instant"", prosto z gatunkowego rozdzielnika. Zdjęcia: szaroburozielone na granicy sepii. Muzyka: darkambientowa, dudniąca infradźwiękami i niepokojąca rozstrojonym pianinem. Aktorstwo: godne lepszej sprawy, oparte na zasępionych minach i stanowczej melodii dialogów. Niestety: to mina nie do tej gry. Staub w połowie filmu, jak gdyby nigdy nic, zmienia przecież konwencję – aktorzy zachowują się jednak, jak gdyby tego nie zauważyli. Choć agentka Francis przenosi się nagle z ""True Detective"" do ""Z Archiwum X"" czy innej ""Strefy Mroku"", Schull pozostaje aktorsko niewzruszona, jak gdyby grała kliniczny przypadek apatii. W kontakcie z nadprzyrodzonymi błyskawicami i tajemniczymi potworami agentka zachowuje spokój – i jest to najbardziej niewiarygodny zwrot akcji w filmie pełnym niewiarygodnych zwrotów akcji. Dzień jak co dzień w FBI? Raczej dzień jak co dzień w świecie niedorobionego kina.  Żeby unieść emocjonalny ciężar historii, Staub potrzebowałby lepiej nakreślonych postaci, sprawniej zarysowanego konfliktu. Tymczasem roi się tu od pomysłów, które nie sumują się w charakterystykę postaci; ścieżek narracyjnych, które prowadzą donikąd. Wspomniana Przeszłość agentki nie zostaje spieniężona, nie przegryza się nijak z jej manifestowanym weganizmem, rzuconym paleniem ani uzależnieniem od smartfona, nie rzutuje na jej zachowanie w kryzysowej sytuacji. Podobnie jest z wątkiem szefa lokalnej policji, który zdaje się coś ukrywać, a potem znika na większą część filmu. Szkoda, bo obecność grającego tę postać ""startrekowego"" weterana Jonathana Frakesa sugeruje lżejszy, dyskretnie autoironiczny kierunek, który mógłby zbawić film. Gdyby Staub nie napinał się, gdyby dał nam furtkę umowności – łatwiej byłoby się jego filmem cieszyć (ale nie w sensie: śmiać – w końcu mamy tu całkiem nieźle zaprojektowanego nadprzyrodzonego potwora). Trudno jednak o zabawę, kiedy reżyser dociąża swoją ot, opowiastkę z dreszczykiem jakimiś pozorami głębi. A przecież magiczny przepis na filmowy fast food wymaga, by było lekkostrawnie. "
Made in Italy (2018),3,"Made in Italy bywa w kinie znakiem najwyższej jakości – Fellini, Antonioni, Argento, Sorrentino to ścisła czołówka filmu europejskiego. Niestety, nie można tego powiedzieć o dziele Luciano Ligabue. Jest to, najkrócej rzecz ujmując, po prostu pomyłka – tematyka kina społecznego ginie w filmie w sosie potwornego, nieznośnego melodramatycznego sentymentalizmu, a obraz konfliktów w rodzinie i lokalnej społeczności zostaje zaklejony plastrem tanich wzruszeń, jak niechlujnie opatrzona rana.        Eventidigitali FilmsMedusa FilmZoo ApertoRiservarossaFandangoRegione Emilia-Romagna Film rozgrywa się w niewielkim miasteczku w środkowych Włoszech. Z dającego niegdyś dobrą pracę lokalnej społeczności przemysłu zostały puste, zrujnowane hale fabryczne. Ciągle działa tylko wytwórnia wędlin, gdzie pracuje główny bohater – Riko. Zakładem pracy od dawna nie zarządza już jednak szanowana w okolicy rodzina właścicieli, a pochodzący nie wiadomo skąd menadżerowie tną kolejne etaty. Riko zarabia 1200 euro, mieszka w odziedziczonym po dziadku domu, na którego utrzymanie nie bardzo go stać. Jeśli jego rodzina żyje na w miarę przyzwoitym (zwłaszcza z perspektywy polskiego widza) poziomie, to tylko dzięki żonie, prowadzącej dobrze radzący sobie zakład fryzjerski. Z biegiem akcji jest już tylko gorzej, na Riko spada seria katastrof.  Trzeba przyznać Ligabue, że miewa słuch społeczny i talent do obserwacji problemów Włoch. Niestety, nie potrafi przekuć swoich obserwacji w dobre kino ze społecznym zacięciem. Nie ma też za grosz talentu dramaturgicznego. Film – choć nie trwa szczególnie długo – sprawia wrażenie przeciągniętej telenoweli. Jakąś ćwierć czasu projekcji zajmują bardzo źle wyreżyserowane i fatalnie zagrane, nieznośnie przesłodzone sceny szczęśliwych chwil w gronie rodziny i przyjaciół. Przez pierwszą połowę wydaje się, że tematem będzie kryzys w małżeństwie Riko, ten wątek zostaje jednak zupełnie niespodziewanie rozwiązany. Wtedy wkracza drugi, związany z sytuacją zawodową i depresją Riko. Także i w tym przypadku od melodramatycznych tonów rozpaczy bardzo łatwo przechodzimy do topornie skleconego happy endu.  Nawet tam, gdzie ""Made in Italy"" wskazuje na realne problemy Włoch i Europy, towarzysząca temu ilość złych, sentymentalnych klisz nie pozwala traktować filmu jako poważnego dzieła kina społecznego. Rozliczenie ze współczesną Italią zmienia się w skierowany do niej list miłosny. Wiele tematów nie zostało rozwiniętych – jak choćby kwestia tego, jak kryzys ekonomiczny zmienia relacje między płciami. Niewielka pensja Riko jest w zasadzie zbędna w jego rodzinie, cały dom utrzymuje bowiem żona. Nie zmienia to jednak tradycyjnego podziału ról – po powrocie z pracy to wciąż żona podaje mężowi obiad.         Eventidigitali FilmsMedusa FilmZoo ApertoRiservarossaFandangoRegione Emilia-Romagna          Eventidigitali FilmsMedusa FilmZoo ApertoRiservarossaFandangoRegione Emilia-Romagna Grana przez polską aktorkę Kasię Smutniak małżonka Riko, Sara, jest po prostu fatalnie napisaną postacią. Wygląda raczej jak projekcja fantazji o połączeniu matki-opiekunki i kochanki, nie jak realna, żyjąca w XXI wieku kobieta. Dobrze skonstruowanych postaci nie ma zresztą w filmie w zasadzie wcale.   Luciano Ligabue znany jest we Włoszech przede wszystkim jako muzyk. Film ""Made in Italy"" ilustrują jego piosenki pochodzące z albumu o tej samej nazwie. Nie jest to muzyka, jakiej słuchałbym z własnej woli w czasie wolnym, ale z pewnością robi lepsze wrażenie niż sam film. Sentymentalna kliszowość, która tak irytuje w kinie, sprawdza się w piosenkach. Reżyserowi radziłbym więc, by raczej trzymał się muzycznej kariery. "
Po latach (2017),7,"Między końcem lat 60. a początkiem 80. przez Włochy przetoczyła się fala politycznej przemocy, prawicowej i lewicowej. Okres ten, nazywany latami ołowiu, głęboko podzielił i poranił włoskie społeczeństwo, a jego echa uderzają w nie jeszcze w XXI wieku.  Kino włoskie często brało ten temat na warsztat. ""Po latach"" – debiut Annarity Zambrano wpisuje się w tę bogatą tradycję. Jego akcja osadzona jest na początku XXI wieku. W Bolonii zamordowany zostaje profesor miejscowego uniwersytetu, któremu rząd powierzył reformę prawa pracy. Do zamachu przyznaje się organizacja o takiej samej nazwie jak ta, jaką na początku lat 80. założył bohater filmu – Marco Lamberti.         Bord Cadre FilmsSensito FilmsMovimento FilmCinémadefactoUmediaFreestudios  Marco od lat mieszka we Francji. W latach 80. administracja Mitteranda obiecała byłym lewicowym terrorystom poszukiwanym we Włoszech azyl na terenie V Republiki pod warunkiem wyrzeczenia się przemocy. Na początku XXI wieku Francja wycofuje się z tej obietnicy. Po mordzie w Bolonii włoskie służby domagają się ekstradycji Lambertiego. W kraju grozi mu pewne dożywocie – we Włoszech oskarżony jest o egzekucję sędziego, który wysyłał do więzienia jego towarzyszy walki.  Reżyserka splata dwa narracyjne wątki. Z jednej strony widzimy starania Marco i jego córki, Violi, o opuszczenie Francji – Lamberti może liczyć na azyl w Nikaragui, musi się tam jednak wcześniej nielegalnie dostać. W drugim wątku obserwujemy problemy rodziny Marco w Bolonii – gdzie zostali jego siostra i matka. Lokalna opinia publiczna zwraca się przeciw nim – siostra Lambertiego musi zawiesić pracę w szkole, do domu matki mężczyzny ktoś wrzuca przez okno cegłę z napisem ""morderca"". Narasta atmosfera linczu.  Obrazy rodziny zniszczonej przez doświadczenie terroru i politycznej przemocy również pojawiały się często w kinie włoskim lat 80. – ""Po latach"" nawiązuje i do tej tradycji. Zambrano prowadzi ten wątek bardzo subtelnie, z wielkim wyczuciem pokazuje wszystkie napięcia, konflikty lojalności, rany i krzywdy, jakich nie da się już naprawić. Widzimy, że nawet dwie dekady po erze ołowiu symboliczne odłamki bomb, jakie wtedy wybuchły, ciągle ranią jednostki, rodziny, całe społeczności.  Ciekawszy od tego jest jednak wątek Marco. Mężczyzna odmawia przyznania się do winy. Uważa, że walczył w słusznej sprawie, przeciw systemowi, który służył wyłącznie uciskowi słabszych i obronie przywilejów bogatych oraz wpływowych. Jest przekonany, że we Włoszech lat 80. toczyła się wojna domowa, którą jego strona przegrała. By włoskie społeczeństwo znów mogło funkcjonować jako całość, potrzebna jest jego zdaniem amnestia dla wszystkich stron konfliktu. Tymczasem państwo ciągle prowadzi z nim walkę, mimo, że on sam dawno już złożył broń.        Charlotte Cétaire  Bord Cadre FilmsSensito FilmsMovimento FilmCinémadefactoUmediaFreestudios         Giuseppe Battiston  Bord Cadre FilmsSensito FilmsMovimento FilmCinémadefactoUmediaFreestudios         Barbora Bobuľová,  Elisabetta Piccolomini  Bord Cadre FilmsSensito FilmsMovimento FilmCinémadefactoUmediaFreestudios  Widz może nie wiedzieć, co zrobić z tą postacią – Marco jednocześnie złości i budzi współczucie. Najpewniej jest winny, ale i Francja łamiąca zawartą z nim kiedyś umowę nie postępuję sprawiedliwie. Mężczyzna przegrał i nie ma do zaoferowania żadnej pozytywnej propozycji politycznej, ale siła jego przekonań ciągle robi wrażenie. Rozumiemy jego impuls ucieczki, ale nie możemy się zgodzić na to, jak przy okazji krzywdzi swoją nastoletnią córkę. Viola nie chce bowiem porzucać swojego życia we Francji i skazywać się na wieczne wygnanie. Postać Marco działa tak mocno przede wszystkim dzięki genialnej roli Giuseppe Battistona, roztaczającego w każdej scenie unikalną aurę zmęczonej, zużytej charyzmy.  Reżyserka umiejętnie doprowadza film do punktu, gdzie razem ze wszystkimi bohaterami czujemy się w sytuacji bez wyjścia. Każda potencjalna, możliwa decyzja wydaje się beznadziejna. Żaden wariant nie daje nadziei na zakończenie, które by mogło być sprawiedliwe lub szczęśliwe. Niestety, sama Zambrano nie bardzo wie, co dalej. Zakończenie, jakie wybiera, bardzo rozczarowuje. Można poczuć się oszukanym taką drogą na skróty. Gdyby udało jej się do końca utrzymać poziom, na jaki film wznosi się bez ostatnich 10 minut, to byłby świetny debiut. A tak jest ""tylko"" dobry. "
Traktorek Florek ratuje farmę (2017),5,"Mamy dopiero maj, a traktorek Florek po raz trzeci w tym roku parkuje w polskich kinach. Inteligentny ciągnik z wielkimi oczami zamiast przednich lamp dowiódł już wyższości wsi nad miastem, a także przeżył przeszczep świadomości do nowej karoserii. Teraz wraz z przyjaciółmi próbuje ocalić rodzinną farmę przed unicestwieniem. Dwóch oślizgłych urzędników zamierza bowiem zrównać z ziemią zabudowania i wylać w ich miejscu asfalt pod autostradę. Aby temu zapobiec, ferajna raz jeszcze będzie musiała wykazać się pracowitością, poświęceniem oraz inwencją godną MacGyvera.  Dzieło Pedera Hamdahla Næssa żal jest krytykować, a zarazem trudno za cokolwiek podziwiać. To bezpretensjonalna familijna historia przeznaczona dla widzów do siódmego roku życia. Zrealizowana bez fajerwerków, opowiedziana w tempie, które nie przyprawi maluchów o zawrót głowy.  Ma dobre chęci i serce po właściwej stronie. Nowemu ""Florkowi"" (tak jak i dwóm poprzednim) brakuje jednak elementu, który podrasowałby go o model wyżej, wyniósł ponad przeciętność. I nie chodzi mi wcale o wysokość budżetu, lecz - że się tak górnolotnie wyrażę - o artystyczną filozofię twórców. Ci najwyraźniej wychodzą bowiem z założenia, iż młoda publika ma mniejsze wymagania od dorosłych. Dlatego takie aspekty filmu jak np. dopracowana strona realizacyjna, wyraziści bohaterowie czy przyzwoite aktorstwo  Næss i spółka traktują jako zbyteczną ekstrawagancję. Nie wspominając o tym, że tytułowy bohater jest tu zaledwie postacią drugoplanową, która przez większość seansu uroczo przewraca oczami.  Co otrzymujemy w zamian? Przede wszystkim nad wyraz słuszne i przejrzyście wyłożone przesłanie o potrzebie współpracy oraz społecznej solidarności. Jak hodowane przez bohaterów truskawki domagają się słońca, by rosnąć, tak ludzie potrzebują się nawzajem, aby radzić sobie z codziennymi problemami. W norweskim filmie nie zabraknie również odrobiny slapstickowego humoru (w którym przoduje zwłaszcza grany przez Jeppego Becka Laursena domorosły wynalazca Goggen), całej gromady sympatycznych zwierząt gospodarskich oraz pochwały prostego, opartego na tradycyjnych wartościach życia. W tej ekranowej krainie łagodności najcenniejszą walutą jest uśmiech, a najskuteczniejszym lekarstwem na niespełnione ambicje - lody z podwójną posypką. Jeśli więc koniecznie marzycie o tym,  by wzbogacić filmową dietę Waszych pociech o produkcje spoza Hollywood, możecie umówić je na przejażdżkę z traktorkiem Florkiem. "
Nasze najlepsze wesele (2017),6,"O tym, że wesele to dobry katalizator filmowego spektaklu, wiadomo nie od dziś. Uciekających panien młodych i innych, mniej lub bardziej monsunowych, mniej lub bardziej wielkich czy greckich, ślubów w kinie nie brakuje. Grupa ludzi w różnym wieku, z różnych rodzin, z różnych środowisk, zamknięta razem na kilka godzin? Tylko zbierać tematy na film. Olivier Nakache i Eric Toledano, twórcy m.in. ""Nietykalnych"" i ""Samby"", nie interesują się jednak zbytnio frontem weselnego spektaklu ani totalnością weselnego doświadczenia. Zamiast tego zaglądają za kulisy, pochylając się nad logistycznym, interpersonalnym i biznesowym zapleczem uroczystości, która ma być celebracją miłości dwojga ludzi. Nie będzie niespodzianki: szczęśliwy wieczór jednej zakochanej pary okupiony bywa całym mnóstwem potu, łez, nerwów, złamanych serc oraz zawiedzionych nadziei. No i szczyptą śmiechu.       Jean-Pierre Bacri  GaumontTF1Compagnie Cinématographique, LaPanache ProductionsCiné+Canal+QUAD ProductionsTF1 Films ProductionTen Films Nic dziwnego, że Max (Jean-Pierre Bacri), właściciel firmy weselnej, ma już powoli dosyć i rozważa wycofanie się z branży. Poznajemy go, gdy puszczają mu nerwy podczas negocjacji z parą marzącą o ślubie-oksymoronie: wystawnym i tanim. A już za rogiem czai się prawdziwe wyzwanie: weselisko zorganizowane w XVII-wiecznym pałacyku dla bardzo wymagającego i bardzo zblazowanego pana młodego. Skali wydarzenia odpowiada ilość potencjalnych punktów zapalnych, wpadek i kłód, jakie lecą pod nogi Maksa. Kelnerzy protestują, bo nie chcą pracować w strojach z epoki. Jeden z nich - pracujący na zastępstwie - nie odróżnia konia od okonia, inny natomiast jest zakochany w pannie młodej. W miejsce zamówionego ekskluzywnego DJ-a wystąpić ma odpustowy szansonista z wielkim ego. Fotograf zamiast robić zdjęcia woli objadać się przekąskami, zresztą i tak nie ma szans w starciu z armią uzbrojonych w smartfony gości. Co chwilę strzelają korki i brakuje prądu. Zaiste: ktoś musi cierpieć, żeby weselić się mógł ktoś.  Mniejsza o to, że Max, rozdarty między żoną a kochanką, ma swoje problemy osobiste. Obowiązek wzywa: to on musi podjąć każdą decyzję, to on musi rozwiązać każdy problem. W tym weselnym ambarasie pełni przecież rolę reżysera - albo generała. Nic dziwnego, że Nakache i Toledano idą za tą metaforą i inscenizują zakulisową krzątaninę niczym reportaż z pola bitwy. Zamiast stylistycznie przezroczystej konfekcji, jaka dominuje w francuskiej komedii, dostajemy więc całkiem dynamiczną inscenizację. Reżyserski duet często posiłkuje się kamerą z ręki, która, trzęsąc się i klucząc, zygzakuje za uwijającymi się jak w ukropie bohaterami. Napięcie potęgują nagłe akcenty odzywającej się na ścieżce dźwiękowej jazzującej perkusji czy odmierzający postęp sytuacji zegar. Kamera (prawie!) jak z braci Dardenne, ilustracja muzyczna (o mało co!) jak z ""Birdmana"", odliczanie (niemal!) jak z ""Dunkierki"" - kto by się spodziewał, że francuska komedia o weselu uruchomi podobne konteksty.          Vincent Macaigne,  Judith Chemla,  William Lebghil  GaumontTF1Compagnie Cinématographique, LaPanache ProductionsCiné+Canal+QUAD ProductionsTF1 Films ProductionTen Films Żeby nie było: ""Nasze najlepsze wesele"" nie jest żadną artystyczną rewelacją. To wciąż francuski komediowy standard, ale delikatnie od tej średniej odstający. Oczywiście in plus: nie ma tu ani rubasznej żenady ani fabularnej cienizny. Nakache i Toledano - trochę niczym ich bohater - sprawnie zarządzają chaosem, który rozpętali: armia postaci nie jest anonimową masą, tylko zbiorem zgrabnie zarysowanych postaci, a intryga ma spójną konstrukcję spiętrzających się komplikacji. Jak na komedię brakuje tu może trochę prawdziwych eksplozji humoru; kolejne perypetie są dość stonowane i podczas seansu raczej nie będziecie tarzać się po ziemi ze śmiechu. Lepsze to chyba jednak od jakiejś desperackiej klaunady. Tym bardziej, że reżyserzy - pomimo błahej, farsowej otoczki - dotykają też poważnych spraw.   ""Nasze najlepsze wesele"" nie ma może ambicji przeprowadzenia narodowej wiwisekcji - niczym nasze słynne ""Wesela"", czy to Wyspiańskiego, czy Smarzowskiego. Ale w filmie i tak bije silny puls społeczny. Impreza, którą oglądamy, ma przecież charakter mezaliansu: dyskretny ""urok"" tej burżuazyjnej zabawy polega na tym, że pracuje na nią drobny przedsiębiorca Max oraz jego świta imigrantów, prekariuszy, proletariuszy. ""Wiązanie końca z końcem"" to ich codzienność; a jak by tego było mało, w tle pobrzmiewają jeszcze protesty rolników, którzy blokują drogę i utrudniają gościom dotarcie na imprezę. ""Nasze..."" to zatem kino lekkie i przyjemne, ale pozbawione złudzeń: ani nie zakłamujące ekonomicznej rzeczywistości, ani nie nie mamiące perspektywą jakiejś tam rewolucji francuskiej czy porozumienia ponad podziałami. Ot, c'est la vie."
Dzika grusza (2018),7,"W filmie Nuriego Bilge Ceylana niedaleko pada gruszka od gruszy. ""The Wild Pear Tree"" to kreślony z cierpliwością portret świeżo upieczonego absolwenta pedagogiki, który wraca do rodzinnego Çan w północno-zachodniej Turcji. Początkowo Sinan (Aydin Dogu Demirkol) utwierdza się w przekonaniu, że jego bliscy - szczególnie ojciec, trwoniący zarobki na zakładach bukmacherskich - zasługują tylko na politowanie i nacechowane wyższością gesty. Chłopak pozuje na kogoś, kto przewyższa obyciem i inteligencją prowincjonalną społeczność, ale w miarę upływu czasu (odmierzanego zmianami pór roku) przekonuje się, że więcej go z ojcem łączy niż dzieli - co przynosi mu jednocześnie gorycz i ukojenie.   Punkt wyjścia przypomina ""Cichą noc"" Piotra Domalewskiego: Sinan wraca na stare śmieci jako obywatel dużego miasta, któremu obce są lokalne sprawy i problemy. Mikrokosmos Çan wciąga go i nie puszcza, na wierzch wychodzą tajone urazy, a sytuacja rodzinna stopniowo się komplikuje. Ceylan nie dba jednak o to, by ulepić z ""The Wild Pear Tree""pełnokrwisty dramat. Wystarcza mu filmowanie bardzo długich rozmów (dyskusja spacerujących po wiosce trzech kumpli o Koranie zajmuje u niego kilkanaście minut) oraz przemycanie w dialogach szczegółów o bohaterach i ich poglądach, które dopiero w kolejnych scenach nabierają odpowiedniej wagi.    Mistrzem ironii i sarkazmu jest w filmie sam Sinan - wiecznie przygaszony i wycofany, a jednocześnie nieprzeciętnie złośliwy, zdeterminowany, by wygrać każdą słowną utarczkę. Kiedy swoim pasywno-agresywnym tonem doprowadza do szału świeżo poznanego, poczytnego pisarza, nie mamy wątpliwości, że w bohaterze siedzą niemałe pokłady agresji i niechęci do samego siebie. Jeśli Sinan czegoś w życiu chce, to właśnie tego, by zostać pisarzem. Zanosi manuskrypt swojej powieści do burmistrza Çan i lokalnego ""bibliofila"" (który z dumą pokazuje mu całe dwie półki książek w swoim biurze), ale mimo deklarowanego przez nich zainteresowania, nie udaje mu się zdobyć funduszy na publikację. Sinan, podobnie jak jego rodzina i przyjaciele, pogrążony jest w marazmie i łagodnej melancholii.  ""The Wild Pear Tree"" kojarzy się najbardziej z poprzednim filmem Ceylana, czyli nagrodzonym Złotą Palmą ""Zimowym snem"". W obu bohaterem jest nieprzyjemny, pełen pychy mężczyzna i oba mają pokazać przede wszystkim kunszt scenariopisarski reżysera. Nazywany często ""tureckim Czechowem"", Ceylan wziął chyba te słowa na poważnie i już po raz drugi zanurza nas w ponad trzygodzinnej opowieści o ludzkich słabościach i pielęgnowanej w samotności mizantropii, której główną wartością ma być serwowany przezeń szerokim gestem dialog. Choć scenariusz filmu wydaje się subtelniejszy od bardziej otwarcie autobiograficznego „Zimowego snu”, jednostajny rytm rozmów zamienia potencjalnie intensywne wymiany zdań w niemal stoickie medytacje. Paradoksalnie zatem to wówczas, kiedy bohaterowie nie rozmawiają, ujawnia się siła kina Ceylana.   Większość akcji dzieje się na jesieni, która nasyca obraz soczystym złotem, czerwienią i brązem. W odróżnieniu od poprzednich filmów, rozległe krajobrazy nie kryją w sobie żadnych tajemnic i punktują tylko zmianę scenerii kolejnych sekwencji. Jeśli ktoś tęskni za obłędną atmosferą wybitnego ""Pewnego razu w Anatolii"", najbardziej nieoczywistego ""kryminału metafizycznego"" ostatniej dekady, to odnajdzie ją być może w kilku momentach ""The Wild Pear Tree"". Ceylan jak zwykle w wyjątkowy sposób inscenizuje sceny toczące się w ciemności: kiedy w domu Sinana brakuje prądu, bohaterowie przemierzają korytarze ze świeczkami, klucząc po omacku z drżącym źródłem światła w ręce, jakby pożerani przez otaczającą ich czerń. Korzysta też sporadycznie z materii snów, które są u niego nieodróżnialne od rzeczywistości i wyrażają lęki związane z przemocą, samobójstwem i gniciem.   Rozkochany w Bressonie, Ozu i Tarkowskim, Ceylan celuje od kilku lat w podobnie ascetyczny i totalny model kina - próbuje zawrzeć w pojedynczej opowieści jak najmniej, aby powiedzieć jak najwięcej. Fabularny minimalizm ""The Wild Pear Tree"" jest jednak zwodniczy. Kiedy ojciec i syn odbywają w końcu pierwszą zwyczajną rozmowę, film okazuje się niebagatelną wizją relacji między kilkoma pokoleniami mężczyzn oraz rozprawą o ojcowskim długu - tym, który zaciągnęliśmy i tym, który przyjdzie nam po nich spłacić. Zamiast ""Wiśniowego sadu"" Czechowa Ceylan oferuje więc wczasy pod rosnącą na ojcowiźnie gruszą. Nie liczcie jednak, że czeka tam Was chwila beztroskiego wypoczynku. "
Dogman (2018),6,"Asertywność – wyświechtane hasło, obecne na każdym seansie psychoterapii i szkoleniu w pracy. To przecież normalne, że nie umiemy odmawiać tym, na których nam zależy, czy których się boimy. A jednak brak umiejętności sympatycznego mówienia ""nie"" należy do chorób cywilizacyjnych. Rodzi mechanizm unikania (nie odbieramy telefonów, nie odpisujemy na mejle), a potem agresji, gdy nie kontrolujemy już gniewu wobec tego, komu nie potrafiliśmy odmówić. Bohater ""Dogmana"" byłby właśnie podręcznikowym przypadkiem skrajnie nieasertywnej osoby, która tak bardzo chce być fajna i lubiana, że za żadne skarby nie wyrazi najmniejszej negatywnej emocji.  Film Matteo Garrone zaczyna się wymowną sceną: oto drobny, mały człowiek polewa szlauchem wielkie psie bydlę przywiązane łańcuchem do metalowej wanny. Przemawia doń słodkim tonem, choć wściekła bestia chce go rozszarpać. Trudno uwierzyć, że jest w stanie ją namydlić i wysuszyć wielkim odkurzaczem, i wypada to niebywale śmieszne, gdy wreszcie zwierzę się poddaje, a fałdy pyska słodko falują od powiewu suszarki. Mamy więc do czynienia z zaklinaczem psów, dokładnie psim fryzjerem, który tapiruje pudle, przycina dredy kudłaczom i piłuje pazury czworonogom. Swojemu psu nie potrafi odmówić nawet własnego obiadu. Pewnie dlatego jest taki chudy.  To jednak nie jedyna jego profesja, bo oprócz prowadzenia zakładu, Marcello (Marcello Fonte) diluje także kokainą. Próbuje zbierać należność za towar wśród lokalnych łobuzów w miejscowym salonie gier, gdzie bokser Simoncino (jak przeobraził się do tej roli Edoardo Pesce!) wybija głową automat, wkurzony, że przegrał. Niestety, brak asertywności dotkliwie przeszkadza Marcellowi w tym zajęciu. Nie uczy się niczego od psów, które zamieszkują klatki w jego psim hostelu. Wybitnie nie potrafi bronić własnych granic.  Chwyta za serce scena, gdy złodzieje, nie dając mu całej doli, wyznają, że przy włamaniu musieli uciszyć psa, wsadzając chihuahua do zamrażarki. Oczywiście Marcello rusza na pomoc, rozmrażając w kuchennym zlewie sztywnego już kanapowca. Choćby dla samej tej chwili warto obejrzeć film Garrone. Oraz dla malowniczej, odrealnionej przemocy – krew skapuje z figur ogrodowych krasnali nie mniej niż ze zdeformowanej facjaty boksera Simoncino. Ta rola zresztą przywodzi na myśl Mickey'go Rourke'a z ""Zapaśnika"" czy Roberta De Niro z ""Wściekłego byka"". Zaś umęczony w końcu Simone ma na twarzy grymas podobny do Jokera Jacka Nicholsona.  ""Dogman"" jest przedłużeniem poprzednich filmów Garrone: zajęcie bohatera przypomina nieco fach taksydermisty z ""L'Imbalsamatore"", sceneria odsyła do pamiętnej ""Gomorry"": bloki na szarej plaży, kałuże i śmieci rozrzucone po płaskiej przestrzeni, a momenty krwawego, surrealistycznego humoru i forma scenariusza jako przypowieści żywcem wyjęte są z ""Pentameronu"". Tu jednak historia jest aż nazbyt prosta: słaby ktoś sięga takiego dna, że musi się zemści - w czym mu kibicujemy. I to właśnie jest największą wadą filmu: że jest boleśnie, skończenie przewidywalny. W pierwszej części dygresyjnych, zabawnych wątków jest więcej: Marcello startuje w konkursie psiej piękności z nad wiek poważną córką (Alida Baldari Calabria), planuje wakacje, gra w piłkę nożną. Wszystko to pokazuje jego próbę normalnego życia, które udaje, a w którym nawet psy go nie szanują. Malowniczy moment następuje wtedy, gdy Marcello ratuje postrzelonego Simone, wlokąc go do jego włoskiej mammy (Nunzia Schiano). Ta, widząc, że syn znów ćpa, bije boksera po zakrwawionej twarzy, podczas gdy Marcello zmiata rozsypany po podłodze towar. Gdyby takich pomysłów na sceny w drugiej części było więcej, ""Dogman"" byłby znacznie lepszy.  Druga część filmu skupia się na przemianie bohatera – widocznej najpierw na twarzy, gdy ten wychodzi z więzienia - ale nie bardzo w jego zachowaniu. Uwłacza inteligencji widza chwila, gdy bohater wpada na pomysł zemsty, siedząc na pokładzie łódki i długo kiwając do siebie głową. O tym, że trzeba to zrobić, widz wie przecież po kwadransie filmu.  Garrone jak zwykle kręcił film chronologicznie, chcąc uzyskać naturalny kierunek rozwoju postaci. Jednak rejestrując swój - jak zwykle: zdegenerowany - świat w przepalonych barwach, nie przekonuje, że walka o teren naprawdę zmienia dynamikę pod koniec filmu. Garrone podsumowuje filmową przypowieść obrazem pustego placu zabaw. Ale chłopięce zabawy czy hierarchia samców byłyby zbyt płytką diagnozą. Reżyser pokazuje też swojego bohatera jako psychologiczny przypadek: kogoś, kto sądzi, że można być tylko albo katem, albo ofiarą. A wystarczyłoby grzecznie odmówić. Postawić swoje granice, by zyskać trochę szacunku. Jak to możliwe, że nie nauczył się wymuszania posłuszeństwa ktoś, kto zawodowo zajmuje się psami?"
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Kafarnaum (2018),7,"Zain (Zain Alrafeea) nie wie wprawdzie, ile ma lat, ale wie, ile dostał. W libańskim więzieniu dla młodocianych przestępców odsiaduje pięcioletni wyrok. Podobno dźgnął człowieka nożem. Na pewno nie okazuje z tego powodu skruchy. Gdy go poznajemy, znów stoi na sali sądowej, lecz tym razem po drugiej stronie barykady - pozywa swoich rodziców za to, że go spłodzili. Ryzykowna decyzja i równie odważne założenie fabularne.  Reżyserka filmu, Nadine Labaki (""Karmel"", ""Dokąd teraz?""), zachowuje na ekranie swoje imię i pojawia się w rzeczonej scenie, by bronić chłopca w majestacie prawa. Ale chyba przede wszystkim po to, by poklepać nas po ramieniu i uspokoić: wszystko jest pod kontrolą. Wątłą ramę narracyjną zaczynają powoli wypełniać retrospekcje, odsłaniające życie bohatera w slumsach Bejrutu. Najpierw wraz z ukochanym rodzeństwem i surowymi rodzicami. Później na gigancie, razem z etiopską imigrantką Rahil (Yordanos Shiferaw). W końcu – porzuconego, wraz z dzieckiem Rahil, zaledwie kilkunastomiesięcznym berbeciem Yonasem (Boluwatife Treasure Bankole). Z kolejnych scen wyłania się podwójny portret: miasta-Lewiatana, trawiącego głównie najbiedniejszych i zepchniętych na margines, oraz dziecka walczącego desperacko o zbudowanie tożsamości. W sensie dosłownym, ponieważ ubodzy rodzice nie zgłosili faktu jego narodzin w odpowiednim urzędzie. A także metaforycznym, gdyż Zain będzie odtąd szukał w życiu podstawowych punktów odniesienia.  Chłopak gromadzi w mieszkaniu Rahil kolejne przedmioty i próbuje usypać z nich jakąś iluzję godnego życia. Zaś żeby nakarmić i ubrać Yonasa, nie waha się nawet okraść sąsiadów. Tytuł, nie mylić z nowotestamentowym miastem na północy Izraela, określa po łacinie chaos, bałagan, zaś konkretniej – ""nagromadzenie wielu obiektów na małej przestrzeni"". I wraz z rozwojem akcji motyw ten jest u Labaki coraz bardziej wyrazisty. Chaotyczne jest tutaj miasto, labirynt pełen szemranych typów i ludzi dobrej woli, wyrzuconych poza nawias dziwaków i bezwzględnych bandziorów, przemocy oraz empatii. Panuje nieład moralny, reprezentowany przez patriarchalny układ społeczny oraz wyzysk ekonomiczny. Wreszcie - chaosem wydaje się sama kowencja, rozstrzelona pomiędzy miejską impresją, surowym kinem społecznym a klasyczną opowieścią inicjacyjną.  Mimo iż rozgryzanie specyfiki życia w slumsach jest dla reżyserki priorytetem, sporo tu uproszczeń oraz ukłonów w stronę kina głównego nurtu. Debiutujący przed kamerą i grający główną rolę Alrafeea ma niemalże hollywoodzką charyzmę, zaś – jak słusznie zauważył dziennikarz The Wrap – jego wspólna odyseja z Yonasem przywodzi na myśl nieortodoksyjny buddy movie. Film Labaki zbudowany jest właściwie z samych stylistyczno-fabularnych paradoksów. Są one źródłem jego siły, lecz czasem bywają także przekleństwem. Za sprawą gładkiej faktury obrazu i nieco efekciarskich zdjęć Christophera Aouna, całość ociera się momentami o nurt tzw. poverty porn – w zasadzie każde umorusane dziecko mogłyby wołać o pomoc z okładki National Geographic. Z drugiej strony, bez względu na ilość podniosłych przemów i wyciskających łzy, melodramatycznych klisz, nic tutaj nie łagodzi relacji z podeptanego dzeciństwa. Zain w zasadzie cały czas wybiera pomiędzy większym a mniejszym złem. Zaś gdy kamera odlatuje w niebiosa, by pokazać nam Bejrut jako gigantyczny, żyjący organizm, wszystko staje się jasne: chociaż chłopak jest wyjątkowy, to na pewno nie jest wyjątkiem."
Bóg nie umarł: Światło w ciemności (2018),3,"Stare porzekadło ludowe mówi, że dobrymi intencjami wybrukowane jest piekło. Jeśli faktycznie tak jest, to reżyser ""Bóg nie umarł: Światło w ciemności"", Michael Mason, z całą pewnością ma zapewnią funkcję mistrza piekielnego cechu brukarzy. Gdyby bowiem oceniać wyłącznie to, co autor filmu chciał osiągnąć, to trzecia część cyklu ""Bóg nie umarł"" zasługiwałaby na najwyższe noty. Obraz zawiera bardzo ważne przesłanie skierowane do chrześcijan. To przypomnienie, że celem w życiu osób wierzących nie jest walka za wiarę, lecz dawanie świadectwa owej wiary. Dla wielu podobne rozróżnienie może być niezrozumiałe. To właśnie do nich skierowany jest film Masona - reżyser bowiem klarownie je wyjaśnia.        Pure Flix Productions Jak większość protestanckich produkcji ewangelizacyjnych ""Bóg nie umarł: Światło w ciemności"" jest filmem propagandowym. Różni się jednak lekcją, jaką przekazuje wiernym. Zdecydowana większość tego typu obrazów korzysta z metody łopatologicznego kazania, by utwierdzić widzów w ich przekonaniach, ich racjach, ich moralnej wyższości i prawości. Tymczasem ""Światło w ciemności"" raczej nie przypadnie do gustu wojującym konserwatystom, a głównego bohatera uznają oni za frajera. Film przecież wyraźnie atakuje tych wszystkich, którzy w imię obrony tradycyjnych wartości chrześcijańskich sięgają po mowę nienawiści i przemoc.  Przypowieść o pastorze, który w obronie swojego kościoła i wiary staje przeciwko nadgorliwym bojownikom poprawności politycznej oraz uległym władzom uniwersyteckimi, to przypomnienie słów z Ewangelii według Świętego Mateusza (26, 52): Schowaj miecz swój do pochwy, bo wszyscy, którzy za miecz chwytają, od miecza giną. Wielebny Dave Hill to człowiek dobry - a przynajmniej tak mu się wydaje. Kiedy kościół, w którym wcześniej posługę sprawował jego ojciec, zostaje zaatakowany; kiedy kwestionowane jest jego prawo do publicznego głoszenia Prawdy Objawionej na terenie świeckiego uniwersytetu (choć kościół wybudowany został zanim powstała uczelnia), czuje się on w obowiązku stanąć do walki. Opowieść prowadzona jest w taki sposób, byśmy początkowo nie tylko rozumieli racje Hilla, ale stali murem po jego stronie. A jednak Mason pokazuje, jak błędna jest strategia bohatera. Im bliższy zwycięstwa jest pastor, tym bardziej nakręca się spirala przemocy i nienawiści. Kościół może zostać uratowany, ale ceną za to jest utrata wiary zwykłych ludzi i złamanie przykazania miłości, które przecież stanowi podstawę Kościoła Chrystusowego. Reżyser opowiada więc o wewnętrznej podróży pastora Hilla: od człowieka przepełnionego słusznym gniewem przez osobą wątpiącą po jednostkę pełną pokory, zrozumienia i poświęcenia.        Pure Flix Productions Niestety ""Bóg nie umarł: Światło w ciemności"" nie jest płomiennym niedzielnym kazaniem. Jego przesłanie może i jest ważne oraz warte promowania, ale nie przysłania prostego faktu, że wciąż jest to film fabularny. A w każdym razie chce za takowy uchodzić - bo w rzeczywistości z wielkim trudem spełnia warunki uznania go za pełnoprawną produkcję kinową. Michael Mason nie potrafi nadać pozorów realności opowiadanej przez siebie historii. Poszczególne sceny są schematyczne, przygotowane według bardzo linearnej formuły. Kiedy któryś z bohaterów przechodzi kryzys, to w filmie nie ma miejsca na niuanse. Każda z postaci podąża jedną prostą drogą. Niemal wszystkie sceny - nawet te, w których pojawiają silne emocje i łzy - sprawiają wrażenie odruchów bezwarunkowych, co rzuca się szczególnie w oczy w przypadku gry aktorów. David A.R. White bardzo się stara, a jednak jego kreacja jest płaska jak Ziemia w czasach pierwszych chrześcijan. Nie można mu odmówić zaangażowania, kwestie deklamuje z wielką pasją. A jednak nie ma w tym nic z iluzji prawdziwego życia. To krygowanie się osoby, mającej świadomość, że jest tylko i wyłącznie narzędziem do przekazania nauki, a nie człowiekiem, który naprawdę znalazł się na rozstaju dróg i musi zakwestionować wszystko to, co dotąd uważał za właściwe. Dwójka młodych aktorów grających wątpiącą Keaton i mającego krew na rękach Adama też nie potrafi uwolnić się od tekstu. Ich zachowania są mechanicznymi reakcjami na napisane przez Masona  słowa. Nieważne, ile łez wyleją i jak bardzo zbolałe będą robić miny, ich grze brakuje emocjonalnej prawdy. Płakanie na zawołanie nie jest tym samym, co odegranie prawdziwego bólu czy poczucia winy.  ""Bóg nie umarł: Światło w ciemności"" ma wszystkie wady reżyserskiego debiutu osoby, która zbyt wcześnie zabrała się do realizacji pełnometrażowej fabuły. A dobry pomysł oraz szlachetne intencje nie są w stanie ewidentnych braków zamaskować."
Czarne bractwo. BlacKkKlansman (2018),6,"Drodzy biali ludzie, a zwłaszcza mężczyźni, którzy nie lubicie, aby sugerować, że być może jesteście gejami i wierzycie w to, że światem rządzi spisek żydowski. Drodzy biali ludzie, którzy chętnie wyżywacie się na słabszych, czarnoskórzy brzydko dla was pachną i nigdy nie ominiecie okazji, aby klepnąć w tyłek ładną dziewczynę. Drodzy biali ludzie, to do was mówi Spike Lee w swoim najnowszym filmie, przypominając, że niedaleko pada Trump od Ku Klux Klanu.  Reżyser korzysta w tym celu z prawdziwej historii Rona Stallwortha, który w latach 70. jako pierwszy czarny otrzymał legitymację członkowską wymienionej Organizacji (tak nazywają ją w filmie sami wyznawcy, marzący wieczorami nie o egzotycznej wycieczce ani nowym aucie, tylko o powrocie do segregacji ras). Młody policjant (w tej roli John David Washington, syn Denzela) ma przecierać szlaki na komendzie, być pierwszym czarnym funkcjonariuszem w Colorado Springs. Znudzony rolą nowicjusza w archiwum, gdzie czarnych przestępców wyzywa się od ropuch (a więc i jego też) prosi o przeniesienie do innego wydziału. Ląduje jako tajniak z podsłuchem na piersi na wiecu stowarzyszenia czarnych studentów, gdzie zamiast wyłapywać, jak mu kazano, następców Czarnych Panter, zakochuje się w ich pięknej liderce Patrice (Laura Harrier). Porywa go też mowa jej idola, Kwamego Ture (Corey Hawkins), pod wpływem której zyskuje nagle świadomość potrzeby walki o równouprawnienie ras. Pojawia się tu zresztą ciekawy wątek wyznania rasowej winy: Ture opowiada, jak jego idolem był biały Tarzan nienawidzący czarnych, a potem jeden z nacjonalistów przyznaje, że uwielbia O.J.Simpsona.  Przełożeni dostrzegają zaangażowanie Rona i znów zostaje oddelegowany do prac biurowych. Wtedy, jak gdyby nigdy nic, natrafia w gazecie na reklamę Ku Klux Klanu: dzwoni na podany numer i zgłasza swój akces. W ten sposób zostaje stałym rozmówcą Waltera (Ryan Eggold) i samego ojca organizacji, Devina Davisa (Topher Grace). Z potrzeby uwiarygodnienia swoich intencji, Ron zaczyna wieść podwójne życie: jako mistrz rasistowskiej gadki przez telefon oraz jako silny chłop na spotkaniach grupy. W tę drugą rolę wchodzi też biały policjant Flip Zimmerman (Adam Driver), któremu członkowie Organizacji uświadamiają swymi podejrzeniami, że jest Żydem. Intryga, jak to często bywa z historią z życia wziętą, staje się coraz bardziej nieprawdopodobna: Ron zostaje przewodniczącym okręgu KKK w Colorado, a zarazem ochroniarzem Davisa, któremu grożą czarni. Płaszczów i kapturów nie wlicza się w składkę członkowską, a palenie na krzyżu wciąż nie może dojść do skutku. Członkowie klanu rozpętują podobną katastrofę, jak ta, której ofiarą padła Tonya Harding – skojarzenie to nasuwa się głównie za sprawą przygłupa Ivanhoe, zagranego przez Paula Waltera Hausera dokładnie tak samo jak w ""Jestem najlepsza. Ja, Tonya"".  Ponieważ Lee chce opowiedzieć swoją anegdotę do końca, pogania bohaterów, wymuszając na widzu sztuczny pośpiech emocji, np. gdy Patrice, wstrząśnięta przemocą, jakiej doznała od policji, zwierza się Ronowi, a ten od razu ciągnie ją na parkiet i razem radośnie kiwają się w rytm muzyki. Potem Lee już nie tylko pośpiesza widza, ale też pragnie zadowolić go na każdym poziomie, więc każdy jeden wątek kończy wymuszonym happy endem. Bo jak rozrywka, to już na całego. Niestety, wygląda to trochę tak, jakby za film o KKK zabrało się studio Disney'a.  Jest również ""BlacKkKlansman"", co trzeba przyznać, gładką, przyjemną opowieścią, dającą wiele okazji do śmiechu. Choćby w scenie przesłuchania Flipa przy użyciu detektora kłamstw, by sprawdzić, czy aby na pewno nie jest Żydem. Driver świetnie wypada tu w kolejnych wykrętach i przekonywaniu, że obozy koncentracyjne to doskonały pomysł, który należy zaadoptować dla czarnych. Zwykle na ekranie oddaje on pole brawurowemu Washingtonowi, ale w scenach solowych pokazuje, co potrafi. Zwłaszcza w sekwencji strzelania do tarcz w kształcie przyszłych ofiar klanu widać, że aktor dobrze radzi sobie jako stereotypowy mężczyzna z tamtych lat, bez wahania odbezpieczający broń i opowiadający o wietnamskich doświadczeniach. Jednak chłopackie zabawy, jakie urządzają sobie a to faszyści, a to policjanci, po czasie rażą powtarzalnością. Protesty czarnych studentów też nie mają odpowiedniej siły. A czego jak czego, ale wyobraźni i energii Spike'owi Lee nigdy nie brakowało.  Reżyser zakochał się chyba we własnym pomyśle, do ostatniej minuty każąc nam zrywać boki ze sztubackiej zabawy w udawanie białego przez telefon. Powtarza nie tylko cytaty z Trumpa w przemówieniach Davisa – co w finale zabetonowuje autentyczną montażówką z wystąpień ich obu. Repetuje też źródła, najsłynniejsze rasistowskie widowiska o wojnie secesyjnej w amerykańskim kinie: ""Narodziny narodu"" Griffitha, których obszerne fragmenty umieszcza w swoim filmie, a także ""Przeminęło z wiatrem"". Obydwa to kasowe hity. Tymi banalnymi nawiązaniami wyważa otwarte drzwi i przekonuje przekonanych.  Reżyser, którego ""Malcolm X"" czy ""Rób, co należy"" rozsadzały wizerunek czarnych w historii kina i pisały nowe jego rozdziały, rozwadnia swój styl i dawną siłę przekazu. Za pomocą ""BlacKkKlansman"" Lee jakby chce wrócić do gry, kręcąc przy okazji swój najbardziej przystępny – obok ""Planu doskonałego"" - obraz. I ok, nie trzeba by było tego krytykować. Ale on chce upiec dwie pieczenie na jednym ogniu: zapewnić stuprocentową, łopatologiczną rozrywkę, a zarazem otwarcie wystąpić przeciwko Trumpowi i renesansowi faszystowskich ruchów w USA. Nie potrafi jednak zszyć obu tych celów razem. Trzeba mu jednak przyznać, że zareagował bardzo szybko – manifestacje KKK i wypadek w Charlottesville, w wyniku którego zginęła przypadkowa dziewczyna, zdarzyły się niespełna rok przed premierą tego filmu.  Ostatni kadr to flaga Stanów Zjednoczonych, która stopniowo staje się czarnobiała. Podziały ideowe stają się bowiem coraz bardziej wyraziste. A Lee sam nie może się zdecydować, czy rozwalać system od środka, jak robił to właśnie Ron Stallworth, czy uderzać jeszcze mocniej, szukając wspólnego wroga. Z filmu wynika jednak, że czarni, kobiety, geje i Żydzi powinni się zjednoczyć, kładąc kres panowaniu nacjonalistów. W sumie czemu nie? Tylko co na to drodzy biali ludzie?"
Tajemnice Silver Lake (2018),8,"Gadające psy i sczekający ludzie, nagie sukkuby pluskające się w basenie oraz hollywoodzcy możnowładcy szukający nieśmiertelności, pulpowa literatura odkrywająca prawdę o świecie i stare filmy odsłaniające podszewkę rzeczywistości. Jeśli w rozkładzie poziomów z ośmiobitowych gier wideo dostrzegacie długość i szerokość geograficzną, zaś puszczona od tyłu piosenka ulubionej kapeli odkrywa tajemnice kosmosu, ""Tajemnice Silver Lake"" to film dla Was.     Sam (Andrew Garfield) ma w głowie całe to popkulturowe wysypisko śmieci, chociaż nie do końca zdaje sobie z tego sprawę. Poznajemy go w kawiarni gdzieś w Los Angeles – lekko nieobecny, wbija wzrok w szyld, z którego kelnerka ściera ostrzeżenie przed grasującym w okolicy seryjnym mordercą psów. Motyw jego zadziwienia światem – wyrażony na spanielowatej, umęczonej twarzy aktora – będzie w tym filmie powracał. A jest się czym dziwić. Magnat filmowy umiera w tajemniczych okolicznościach, seksowna dziewczyna z sąsiedztwa ulatnia się jak kamfora, psy leżą na chodnikach z rozprutymi brzuchami, a kolejne numery komiksowego zinu zaczynają rymować się z wydarzeniami, które dopiero nastąpią. Sam tymczasem podąża za okruszkami i otwiera drzwi do świata, w którym człowieka definiują przede wszystkim jego konsumpcyjne obsesje. Sam wierzy w Mario, Kurta Cobaina oraz Janet Gaynor i zrobi wszystko, by odkryć prawdę.  Ten, kto po zwiastunach filmu Davida Roberta Mitchella (""Coś za mną chodzi"") spodziewał się klasycznego kina neo-noir, będzie srogo rozczarowany. Choć reżyser wykorzystuje poetykę czarnego kryminału, a motyw śledztwa jest dla niego równie istotny co obecność femmes fatales i skorumpowanych ludzi władzy, najważniejsze wydaje się tutaj popkulturowe sprzężenie zwrotne – ""Tajemnice Silver Lake"" to złożona z odprysków kultury popularnej refleksja na temat tego, jak rzeczona kultura buduje naszą świadomość, określa styl życia. Sam jest zresztą idealnym przewodnikiem po tej rzeczywistości: nieskoordynowany ruchowo, w wymiętych t-shirtach i z rozwichrzonym włosem, jest jednocześnie wiecznym dzieciakiem, bohaterem współczesnej miejskiej baśni oraz Alicją podróżującą na drugą stronę lustra. Pastiszowy, niemal komediowy ton filmu sprawia, że mógłby również zbić piątkę z bohaterem ""Wady ukrytej"" Paula Thomasa Andersona, granym przez Joaquina Phoenixa Larrym Sportello.  Jako że żyjemy w czasach, w których mechanizmy tworzenia teorii spiskowych są niezłym pomysłem na scenariusz, a Mitchell ma sporo do powiedzenia w tym temacie, całość ogląda się z niesłabnącą frajdą. Filmowa galeria szaleńców przekonanych o podwójnym dnie reklamowego przekazu poszerza się z każdą minutą, zaś w dobie dyskusji o permanentnej inwigilacji obywateli przez media społecznościowe, film wydaje się bardzo świeży. Przed oczami wyrasta nam również Fabryka Snów, w której kobiety marzące o błysku fleszy służą za seks-zabawki i tanią siłę roboczą, lecz reżyser traktuje ten wątek z lekkim dystansem. W końcu całość – na dobre i na złe - zbudował wokół motywu błędnego rycerza i damy w opałach.  Jeśli tak przyrządzony koktajl z popkulturowych snów zazwyczaj odbija Wam się czkawką, film Mitchella będzie cokolwiek nużącą i rozciągniętą ponad miarę ekstrawagancją - formalnym popisem (jazdy kamery to tutaj czysta magia!) oraz obietnicą bez pokrycia. Jeśli jednak codzienny szum informacyjny to dla Was gigantyczny matrix, możecie bez obaw zajrzeć w głąb króliczej nory. Spodoba Wam się to, co zobaczycie."
78/52 (2017),7,"Niby zwykły prysznic, a jednak oko na historię kina. Wszyscy wiemy, co się kryje za zasłoną – scena łazienkowa z ""Psychozy"" Hitchcocka to ciągle powracające mamidło, obsesja ekranu, najwdzięczniejszy materiał analityczny świata. Zainspirowała całe legiony filmowców. Bez niej nie byłoby slasherów czy włoskiego giallo, a krew w ""Rozmowie"" Coppoli nie odpływałaby z kibla z takim wdzięcznym pluśnięciem. I nie chodzi wyłącznie o nowatorstwo sprowadzające się do zestawieniu seksu z przemocą – w kinie amerykańskim po raz pierwszy tak otwarcie, bez większych interwencji cenzury – ale o rewolucyjne zastosowanie techniki filmowej: wszystkie te – w 1960 roku zupełnie dziwaczne – kąty patrzenia kamery, cięcia montażowe, zbliżenia.  ""78/52"" dostarcza detalicznej, z ducha geekowskiej analizy jednej z najsłynniejszych filmowych scen świata. W kluczu filmoznawczym, antropologicznym, historyczno-kulturowym, politycznym. Ale przede wszystkim – w atmosferze niesłabnącego entuzjazmu dla kina, które daje się oglądać wciąż i wciąż na nowo. To czysta kinofilia podyktowała Alexandre'owi O. Philippe'owi pomysł na ten film. Nie była to jednak cinephile w typie francuskim – scena prysznicowa nie jest własnością jakiejś koterii kawiarnianych myślicieli w czarnych golfach, ale dotyka nas wszystkich, drzemie w podświadomości i to z niej wędruje prosto na srebrne ekrany. Jest wspólnym dobrem kulturowym, właściwie już – archetypem kina grozy. Wychodząc z takiego założenia, Philippe'owi udało się przeprowadzić bardzo inteligentną dyskusję, która zarazem poszerza nasza wiedzę o ""Psychozie"" i obsesjach Hitchcocka, jak i sama stanowi świadectwo pewnej wyjątkowej obsesji: bezgranicznej miłości do gadania o kinie. W każdym detalu.  Gadkę o 78 ustawieniach kamery i 52 cięciach, które składają się na scenę prysznicową, prowadzą osobowości tak różne jak Peter Bogdanovich, Bret Easton Ellis, Eli Roth, Jamie Lee Curtis, Elijah Wood czy Guillermo del Toro. Czasami – w archiwalnych fragmentach wywiadów telewizyjnych – z komentarzem wciska się sam Hitchcock. Albo Marli Renfro, dublerka Janet Leigh w ""Psychozie"", powspomina, jak czuła się pod Hitchcockowskim prysznicem ubrana wyłącznie w nakładkę na krocze. Philippe i jego eksperci-entuzjaści z wielką uwagą patrzą na niemal każdy aspekt łazienkówki – grę aktorską, produkcję, muzykę i efekty dźwiękowe, pracę kamery, storyboard, makijaż, kostiumy (lub ich brak). Analizują rewolucyjność postaci Marion Crane i Normana Bates'a; chwytają słabo widoczne detale – np. że Batesowską dziurę do podglądania zasłania obraz ""Zuzanna i starcy"" z biblijną sceną gwałtu – i pytają o ich sensy, ukryte emocje, zamaskowane wskazówki i pułapki na spojrzenia.  Jednak zdecydowanie najwięcej frajdy sprawiają interpretacje historyczno-kulturowe. ""Psychoza"" stanowi w filmografii Hitchcocka nagłą woltę – przejście od technikoloru i głębi do czarno-białych, ciasnych kadrów i bohaterów umierających gwałtowną, samotną śmiercią. Tak jakby Hitchcock antycypował całą dekadę lat 60. – nie tylko więcej przemocy w kinie, ale także w życiu codziennym i polityce: wojnę w Wietnamie, walkę o prawa obywatelskie Afroamerykanów, sprawę Charlesa Mansona, rewolty studenckie. Reżyser urasta tutaj do rangi wszechwidzącego demiurga, a jego filmy – świętych ksiąg, które nie tyle odbijają, co stwarzają świat. ""78/52"" jest więc szczerym wyznaniem wiary – w geniusz autorów, ich intuicję, niesłabnącą wartość klasyki, przyjemność oglądania, interpretowania i dyskutowania. Przypomnieniem, że kino wciąż pozostaje najczulszym sejsmografem zmieniającej się rzeczywistości. Także w dobie fejsa i fake newsów – na dobre i na złe."
Genesis 2.0 (2018),8,"Ziemia pod stopami zamarzła na kamień. Czasami kilof po prostu nie wystarcza, trzeba chwytać za młot pneumatyczny, a jeśli w dole będzie dużo kości – jeszcze złożyć ofiarę, przebłagać demona. Dla Jakutów znalezienie szczątków mamuta to zły omen, zwiastuje nieszczęście i śmierć. Ale myśliwi doskonale wiedzą, że na tym interesie mogą dobrze zarobić – dlatego co roku wyruszają na niebezpieczne wyprawy, przemierzając Arktykę w poszukiwaniu mamucich kłów. Jednocześnie tysiące kilometrów od wysp Nowej Syberii naukowcy uprawiają innego rodzaju biznes. Chcą wskrzeszać pradawne zwierzęta i projektować nowe – np. geep'a, hybrydę kozy i owcy. Niektórzy mówią zupełnie otwarcie – naszym celem jest boskość. Poznanie i spisanie cyfrowym atramentem genomów wszystkich żywych istot. Nowa Księga rodzaju.  ""Genesis 2.0."" konstrukcją przypomina podwójną helisę – bezboleśnie splata dwa wątki, dwa porządki geograficzne i kulturowe. Śledztwo w sprawie nowej nauki – biologii syntetycznej – prowadzi para dokumentalistów oddzielona – zdawałoby się – bezkresem przestrzeni i doświadczeń. Szwajcarski reżyser Christian Frei zagląda do sal konferencyjnych i sterylnych laboratoriów, gdzie sekwencjonowanie DNA i klonowanie wymienia się jednym tchem jako szansę na postęp (wyeliminowanie chorób genetycznych, ratowanie zagrożonych gatunków) oraz dobry zarobek (komercyjne wskrzeszanie ukochanych zwierząt domowych). Co roku tysiące studentów konkuruje na Genetically Engineered Machine Competition w Bostonie, a w kuluarach próbuje przekonać starszyznę naukową i świat wielkich pieniędzy do zainwestowania w ich pomysły. W chińskim Narodowym Banku Genów – gigantycznym kompleksie militarno-przemysłowym – setka nowoczesnych sekwencerów przepisuje kod genetyczny na kod cyfrowy. Seulskie białe fartuchy witają sklonowane pieski i kotki okrzykiem: Jesteście z nami na tej pięknej Ziemi!. Ot, kolejny dzień w świecie progresywnych idei naukowych. Cegiełka w historii postępu.  Równolegle Maxim Arbugaev towarzyszy jakuckim łowcom w poszukiwaniu kłów mamutów – im lepiej zachowane, tym większe pieniądze zaoferują chińscy kupcy. Na Dalekim Wschodzie rzemieślnicy wykonają z nich misternie zdobione sprzęty domowe i rzeźby. Historia syberyjskiej ekspedycji jest w zasadzie kontrapunktem dla świata supernowoczesnych technologii – myśliwi posługują się prostym sprzętem, wykonują fizyczną pracę w ekstremalnych warunkach. Surowe krajobrazy arktycznej tundry w połączeniu z muzyką duetu Richter/Artemiev i odczytywaną z offu jakucką poezją wydobywają z filmowej narracji niespodziewane sensy – wskazują na naszą przedhistoryczną przeszłość, trudne początki, rosnący gatunkowy egoizm i poczucie wszechmocy. A wspólnym mianownikiem tych odmiennych obrazów i narracji staje się mamut – obiekt pragnienia zarówno walczących o finansową niezależność myśliwych, jak i bogatych centrów naukowych. W ekspedycji Arbugaeva swoje życie ryzykuje doświadczony łowca kości Piotr Grigorjew. W tym samym czasie jego brat Siemion – dyrektor muzeum w Jakucku – podróżuje kolejnymi samolotami, obwożąc po laboratoriach najlepiej na świecie zachowane szczątki mamuta. Szuka naukowców, którzy mu je przywrócą do życia, sklonują dawno wymarłe zwierzę, oszukają czas i historię. Po co? Żeby pokazywać prehistorycznego ssaka w muzeum. A tak naprawdę – żeby zadośćuczynić woli mocy samego Siemiona.  W ""Genesis 2.0."" mamut jest symbolem późnego kapitalizmu, w którym wszystko splata się ze wszystkim, a sytuacja na Syberii wpływa na stan badań w Kalifornii. Frei do spółki z Arbugaevem pokazują tę ciasną nowoczesność w cudownie Herzogowskim stylu, mieszając patos z groteskowym humorem, zadziwienie pięknem i złożonością świata z pytaniem: ""Dokąd my właściwie zmierzamy?"". Mnożą paradoksy i dylematy etyczne, z których ten najważniejszy – czy wolno nam modyfikować własne DNA? – pada najczęstszą ofiarą pseudonaukowej demagogii. I samo ""Genesis... "" czasami nie potrafi się obronić przed stronniczością, forsując tezy nadmiernie alarmistyczne i krytyczne. W ostatecznym rozrachunku zwycięża jednak motywacja poznawcza – trzeźwa refleksja nad dziwacznym gatunkiem dwunogów, które – chociaż ciągle się potykają – próbują wleźć na szczyt niebieskiej drabiny. A tam, gdzie liczą się ciągły pęd i przekraczanie własnych możliwości, granice, przestrzenie i style życie rzeczywiście stają się bezprecedensowo płynne. Pytanie – a w filmie zadaje je surowy jakucki myśliwy – jak długo w ten sposób pociągniemy. I ile jeszcze pociągnie z nami świat."
Deadpool 2 (2018),5,"Deadpool powrócił i znów dokazuje na całego: przerabia wrogów na kotlety siekane, pokazuje język współczesnej popkulturze, spędza sen z powiek strażnikom dobrego smaku. Trudno jednak oprzeć się wrażeniu, że artystyczna strategia, która w pierwszym filmie działała bez większych zarzutów, tym razem zaczęła szwankować. Zamiast rebelianckiego ducha z sequela bije bowiem głównie rutyna pomieszana z nieznośnym samozachwytem.       Ryan Reynolds  Twentieth Century Fox Film Corporation  Pierwszy ""Deadpool"" był przedsięwzięciem wywrotowym. Powstał prawdopodobnie tylko dlatego, że któryś z członków z ekipy odważył się umieścić w sieci bez zgody studia materiał testowy nakręcony do użytku wewnętrznego. Klip spotkał się z entuzjastycznym odzewem, co ostatecznie przekonało bojaźliwych decydentów z Foksa do sfinansowania filmu. Kilkakrotnie odchudzany budżet wyniósł 57 milionów dolarów, czyli ułamek kosztów realizacji współczesnych widowisk o superbohaterach. W zamian twórcy otrzymali jednak więcej wolności. Mogę tutaj powtórzyć to, co napisałem przy okazji premiery jedynki: seans ""Deadpoola"" przypominał sesję terapeutyczną, podczas której zarówno autorzy, jak i widownia odreagowują to, co dzieje się w sterowanym przez korporacje ugrzecznionym mainstreamowym kinie. Absurdalna przemoc, seks, wulgarne dialogi oraz łamanie tzw. czwartej ściany dawały wyzwalający efekt. Mówiąc krótko: oryginał był ryzykownym eksperymentem, który się opłacił (783 miliony $ wpływów z samych kin). Sequel to już tylko produkt, element dobrze naoliwionej machiny marketingowej.       Zazie Beetz,  Ryan Reynolds  Twentieth Century Fox Film Corporation  Taki stan rzeczy ma oczywiście zalety. Kontynuacja została nakręcona za nieporównywalnie większe pieniądze, dzięki czemu twórców stać było zarówno na bardziej zróżnicowane lokacje zdjęciowe, jak i efektowniejsze (co nie oznacza, że lepsze) sceny akcji. Odkręcenie kranu z dolarami poskutkowało także zatrudnieniem popularnych aktorów w rolach drugoplanowych i epizodach (nawet takich, które trwają ułamek sekundy). Cóż z tego, skoro większość postaci na czele z urodzoną pod szczęśliwą gwiazdą Domino (Zazie Beetz) wykorzystana jest tu czysto użytkowo. W najlepszym wypadku mogą wykazać się w bitce, w najgorszym – statystować Deadpoolowi w kolejnych gagach. Po macoszemu potraktowany został nawet ulubieniec fanów komiksów, Cable (Josh Brolin). Podróżujący w czasie zabijaka z mechaniczną ręką przez większość seansu sprowadzany jest do roli agresywnego natręta uprzykrzającego życie tytułowemu bohaterowi.       Josh Brolin  Twentieth Century Fox Film Corporation  Przedstawienie musi bowiem należeć do Deadpoola alias Wade'a Wilsona. Wcielający się w rozgadanego mutanta Ryan Reynolds jest nie tylko główną gwiazdą filmu, ale również jego współscenarzystą oraz producentem. Dzięki wysokiej pozycji był w stanie usunąć z fotela reżysera twórcę pierwszej części Tima Millera, z którym poróżniły go kwestie artystyczne. W efekcie aktor nie miał nad sobą nikogo, kto mógłby mu zwrócić uwagę, że część żartów jest po prostu nieśmieszna, a chaotycznej, pretekstowej fabule brakuje zarówno porządnego złoczyńcy, jak i ciężaru emocjonalnego. Zgoda, pierwszy ""Deadpool"" również nie był wzorcem z Sèvres, jeśli chodzi o  pomysłową konstrukcję intrygi, ale przynajmniej chwytał za serce jako historia miłosna pary wyrzutków. W sequelu pojawia się co prawda wątek patchworkowej rodziny oraz Wade'a  dojrzewającego do bycia ojcem. Trudno brać go jednak na poważnie, skoro cały film przypomina rozciągnięty ponad miarę odcinek ""Honest Trailers"".        Leslie Uggams,  Ryan Reynolds  Twentieth Century Fox Film Corporation  W tej dwugodzinnej karuzeli skeczy jest kilka błyskotliwych fragmentów. Świetnie wypada  zwłaszcza sekwencja werbowania kolejnych członków X-Force zwieńczona dziewiczą misją odbicia więziennego konwoju. Warto również zaczekać na scenę po napisach będącą bodaj najzabawniejszym momentem filmu. Ostatecznie sequel ma jednak zaskakująco mało do zaoferowania. Ot, parę docinków pod adresem ""Logana"", ""Batman v Superman"" czy ""Krainy lodu"", parodię bondowskiej czołówki i całe  multum pomysłów skopiowanych z pierwszej części. W jednej ze scen Deadpool półżartem zauważa, że scenarzyści się nie popisali. Cóż, trudno nie przyznać mu racji. "
Climax (2018),8,"Gaspar Noé przyzwyczaił nas do tego, że kino może być ekstatycznym doświadczeniem. Nie inaczej jest i tym razem, tyle że wreszcie zdecydował się zabawić gatunkiem horroru, i to w sposób niezwykle frywolny, wyśmiewając wszystkie jego klisze i tabu. Pod tytułem ""Climax"", który reżyser do końca trzymał w tajemnicy nawet przed producentami, aby nikomu nie zrobić nadziei na filmowy orgazm, kryje sie jego najlżejszy i najbardziej zaimprowizowany film. Nakrecił go w równo dwa tygodnie wraz z grupą tancerzy, wyłowionych z klubów voguingowych, ze swoistych pojedynków krump dance oraz z kanałów waackingowych w internecie. Bez dialogów, z jedną zafiksowaną choreografią Sofii Boutelli  (tancerki hip-hopowej, występującej m.in. w ""Star Trek: W nieznane"" czy ""Atomic Blonde""), grającej tu główną rolę Selvy, wyzyskał do cna energię płynącą z działań grupy utalentowanych performerów, odważnie poczynających sobie ze swoimi młodymi i elastycznymi ciałami. Erotyczna energia wręcz rozsadza ich występy i tym razem Noé wcale nie potrzebuje scen rozbieranych, żeby wzmagać pożądanie. Szczegółowe rozmowy dwóch czarnych chłopaków o seksie wystarczą, żeby wyobraźnia zaczęła pracować, nie trzeba pokazywać tych samych scen na ekranie. Nic dziwnego, że tancerze stali się idealnym materiałem dla reżysera, który za pomocą dwudziestoosobowej obsady, zdolnej do wykonania bez wysiłku skomplikowanych ewolucji, stworzył dwuznaczny obiekt horroru: kuszący, podatny na zranienie, a zarazem szybko wracający do formy. A nade wszystko taki, co łatwo pogrąża się w rozpadzie na pojedyncze członki.  Pokawałkowanie ciał widać już w pierwszej sekwencji tanecznej, gdy elementy break-dance, electro dance i akrobatyki zmieniają fizyczny kształt tańczącej osoby w rozkręcony mechanizm, wyglądający, jakby zaraz miał rozerwać się na części. Ten obraz powraca jeszcze dobitniej pod koniec filmu: wtedy to, co rusza się na parkiecie, bardziej niż człowieka przypomina już lalkę Hansa Bellmera. Pierwszy zbiorowy układ ciał może jeszcze odsyłać do układów, jakie znamy z filmów tanecznych. Lecz kolejny, filmowany z góry w kręgu tańczących, wygląda już jak szybko zmieniający się wzór w obracanym szybko kalejdoskopie z oczkami drinków, lśniącymi w dłoniach tańczących jak kolorowe kryształki. I to właśnie ten napój – sangria, przygotowana na domówkę dla gości, stanie się gwoździem do trumny radości życia, wyzwalając psychotyczną energię.  Dotychczasowe filmy Noégo pokazywały doświadczenie tripowe od wewnątrz, oczyma dryfującej w nicość jednostki. Tu naćpanych bohaterów widzimy z zewnątrz, bez dostępu do ich świadomości, w żałosnej padaczce, potknięciu i rozkroku. Kulawe danse macabre staje sie coraz bardziej przejmujące, gdy tylko ciała tracą swą odrębność, zwartość, doskonałość. Do tańca rusza wreszcie dj Daddy (Kiddy Smile), otyły czarny chłopak z blond burzą włosów godną Violetty Villas, ubrany w szkocką minispodniczkę. Wszyscy, którzy jeszcze ocaleli, chcą się teraz zabić albo ukryć przed samymi sobą w dowolnym, sąsiednim ciele. Scena, gdy Selva wkłada pazurzaste dłonie pod rajstopy na udach i zaczyna krzyczeć, uderzona ich obcością godną stwora z horroru, to może jedyny sygnał tego, jakiej entropii doznają tu obecni. Dzięki psychicznemu oddzieleniu od nich jako podmiotów koszmaru bawimy się ich poplątanym krokiem, kipiącą energią chaosu, która obejmuje kolejne poziomy przestrzeni. Noé umie sprawić, że atmosfera rozpadu staje się coraz bardziej zabawna. Gazelle (Giselle Palmer) przestaje być beztroską lolitką, toczy pianę z ust, a jej faceci dobijają siebie nawzajem. Kilkuletni Tito, synek gospodyni, po wypiciu zatrutej sangrii zostaje zamknięty przez matkę w transformatorze elektrycznym i gdy dostaje zakaz dotykania czegokolwiek, a matka gubi klucze od żelaznej skrzynki, satyra naprawdę zaczyna szczytować. To o wiele mocniejsza przemoc wobec tabu niż choćby w niedawnym ""Uciekaj!"".  Sama struktura filmu też poddaje się dynamice climaxu: napisy końcowe lecą na samym początku filmu, a słynna neonowa, typograficzna czołówka, od której widzom prawie przepala się obwód w mózgu, zostaje puszczona nagle w samym środku filmu jak wizualny atak apopleksji, o którym pisał po premierze ""Wkraczając w pustkę"" apologeta awangardy John Waters. Całą końcową sekwencję oglądamy odwróconą do góry nogami, zalaną czerwienią – czy można sobie wyobrazić lepszy mrok rozkoszy, która u Noégo zawsze jest drogą bez odwrotu? Lęk urasta w niej ponad przyjemność, przytłaczając ją krwawym cieniem.  W kinie Gaspara zawsze jest trzecia nad ranem i balety mają się ku końcowi, wyczerpane jak używki, odsłaniając wówczas zbiorową podświadomość, która została nazwana w napisie na ekranie ""zbiorową niemożliwością"", wywołując istne salwy śmiechu na widowni. A jednak te ironiczne, a zarazem rozbrajająco szczere deklaracje wiary w samo życie jako niepojęty, samospaląjacy sie żywioł, brzmią u Noégo coraz bardziej dobitnie. Starzeje się filmowy anarchista? Jego nigdy niegasnące pożądanie ma też – nie dziwota! - wymiar prorodzinny. Bo to nasze własne narodziny okazują się jedynym cudem, jakiego możemy doświadczyć i za jaki musimy być wdzięczni tym, którzy nas stworzyli. Niekoniecznie rodzicom czy bogu (jego akurat podsumowuje sardonicznym: ""bóg jest z wami"", zasiewając podejrzenie o uwięzieniu tancerzy przez jakąś sektę). Reżyser zwykł często poruszać temat aborcji, obecny wprost w jego dwóch poprzednich filmach: ""Wkraczając w pustkę"" i ""Love"". W ""Climaxie"" także temat ten powraca, a rytuał hara-kiri spotyka sie z potencjalnym poronieniem. Na śmiesznie i na serio jednocześnie.  W odautorskiej eksplikacji Noé pisze o tym, że przez ostatnie dwie dekady nowe sposoby komunikacji uczyniły obiektywny ogląd jeszcze bardziej iluzorycznym. Dlatego między innymi akcję filmu umieścił w latach 90. i skonstruował go niejako od końca. Najpierw zbudował tkankę muzyczną, osnutą na kawałkach Aphex Twina, Daft Punk, Giorgio Morodera i Soft Cell z tamtej epoki, a potem pozwolił tancerzom do niej improwizować. Taki rodzaj pracy sprawdził się w jego przypadku, gdyż we współczesnym europejskim kinie jest on jednym z mistrzów filmowego stylu. Tworzy swoje kino właśnie z brzmienia, rytmu, który nie zna nudy, z ekscytacji, podrażniania zmysłów i rozpętania chaosu, który ukazuje ślepą drogę ucieczki. W ""Climaxie"" nad tanecznym parkietem nieprzypadkowo góruje cekinowa disco flaga Francji, choć w ankiecie rozpoczynającej opowieść wszyscy bohaterowie marzą o spełnieniu snu o Ameryce. Może więc to amerykańska kultura jest tu fantazmatem, obiektem pożądania i piekłem postkoitalnego smutku.  Inspiracje Noégo do jego wizyjnego, oldskulowego horroru są oczywiste: sam ujawnia je w stercie VHS-ów piętrzących się obok kineskopowego telewizora: ""Querelle"", ""Suspiria"", ""Labyrinth Man"", ""Schizofrenia"". Jak zawsze David Lynch i Stanley Kubrick. Jednak dla polskiego widza to ""Opętanie"" Żuławskiego będzie najsilniejszym punktem odniesienia. Tancerze Noégo obijają się o ściany jak tam bohaterka grana przez Isabelle Adjani i pogrążają w tunelach swojej jaźni aż do bieli – pustki, która u reżysera ma zawsze kolor śniegu. Jest śmiercią, bo w kodzie barwnym zawsze łączy się z czerwienią, jak w pamiętnych ""Samogłoskach"" Rimbauda:  E, blask pary, namiotów, lance w lodowej skale, Biali królowie, dreszcz pod baldaszkami ukryty; I, purpura, krwi struga z ust, pięknych warg rozkwity, Kiedy śmieją się w gniewie lub pokutniczym szale.  I cóż, reżyser doprowadza ów śmiech do szaleństwa."
Han Solo: Gwiezdne wojny - historie (2018),7,"Możecie odetchnąć z ulgą. Młodość kosmicznego awanturnika wygląda dokładnie tak, jak to sobie wyobrażaliście. Pełna jest buńczucznych okrzyków, podwójnych blefów i nadrabiania miną. Zaś film o przygodach nieopierzonego Hana Solo to rozrywka sfastrygowana pod gust wieloletnich fanów gwiezdnowojennej sagi. Zaskakująco dojrzała i niewystarczająco szalona. Nakręcona po bożemu, lecz bez bożej iskry.          Alden Ehrenreich  Lucasfilm Film zaczyna się jak Hitchcock i Godard przykazali. Już w prologu mamy dziewczynę, blaster i dwa pościgi, później zaś napięcie rośnie. Hana (Alden Ehrenreich) poznajemy w momencie, gdy wraz z ukochaną Qi'Rą (Emilia Clarke) próbuje dać nogę z planety Corellia, gdzie zniewolona biedota ledwo zipie pod mafijnym butem. Jako że plan to lista rzeczy, które się nie udają, po paru dramatycznych ucieczkach i kilku wymianach ognia, bohater ma już nowych znajomych i nową misję. Od jej powodzenia nie będzie zależeć los wszechświata, lecz możemy być pewni, że ktoś w galaktyce zbiednieje. Jak Han zdobył swoją broń? Dlaczego zaciągnął się do imperialnej akademii? W ile parseków naprawdę pokonał trasę na Kessel? Wszystko w swoim czasie. Z pierwszej ręki.  Chociaż Alden Ehrenreich nie robi zbyt wiele, by zapewnić Harrisonowi Fordowi bezsenne noce, młody aktor nie ma również powodów do wstydu. Jego Han jest arcymistrzem dobrej miny do złej gry, a w gruncie rzeczy częściej gada niż działa. Z twarzy świecącej blaskiem klasycznych gwiazd kina bije pewność siebie, lecz wystarczy jedna groźba, by obnażyć równie fotogeniczny strach bohatera. Kiedy Solo przechwala się, że zostanie najlepszym pilotem w galaktyce, czekamy tylko na to, aż rzeczywistość zweryfikuje jego wyobrażenia. Gdy straszy kogoś i wybałusza oczy, możemy być pewni, że nie ma żadnego asa w rękawie. To z jednej strony dość oczywisty pomysł na tę postać, z drugiej – jednak trochę zaskakujący w kontekście tego, jak mocno Han jest tu definiowany przez relacje przyjacielskie i miłosne z Qi'Rą oraz swoimi kumplami po fachu. Z chwilą pojawienia się na ekranie starych, dobrych znajomych – Chewbacki oraz dandysowatego Lando Carlissiana (rewelacyjny, balansujący na granicy autoironii Donald Glover) – bal maturalny rozkręca się na dobre. Twórcy wykorzystują naszą wiedzę o uniwersum i pozostawiają sporo między słowami, zaś scena, w której Chewie i Han odstawiają swoją wersję ""Ucieczki w kajdanach"", to zarazem piękny slapstick i wzruszający bromance.       Joonas Suotamo,  Alden Ehrenreich  Lucasfilm Świat, w którym Han wyrusza na swoją dziewiczą misję, jest już z podobnej lekkości wyzuty. Bez względu na to, czy lądujemy na froncie przywodzącym na myśl I wojnę światową, czy buszujemy po noirowym, miejskim labiryncie, wszędzie jest dość ponuro, zaś kamera nie oszczędza obrazów biedy, brudu i beznadziei. Moc jest silna zwłaszcza w wątku rewolucji wyzyskiwanych klas społecznych, a reżyser Ron Howard rozsmakowuje się w portretowaniu tego mrocznego podbrzusza galaktyki i wzbogaca gwiezdnowojenną galerię czarnych charakterów o kolejnych mafiosów, szemranych przemytników oraz upadłe partyzantki. Gwiazdą jest tu koszmarnie oszpecony Dryden Vos grany przez Paula Bettany'ego – facet, który zna tysiąc sposobów na przyrządzanie drinków i dwa tysiące – na podrzynanie gardeł. I choć pojawia się jedynie w dwóch scenach, kradnie cały film dla siebie. Zaś fakt, że zarówno on, jak i mentorujący Hanowi Tobias Beckett (Woody Harrelson) noszą nazwiska po słynnych dramatopisarzach, jest zabawnym żartem z samego procesu twórczego. To w końcu w dużej mierze film scenarzystów, Jona i Lawrence'a Kasdanów, którym udało się złagodzić turbulencje po odejściu reżyserskiego duetu Phil Lord-Christopher Miller.  W scenach akcji operator gania za bohaterami i robi fikołki, a rozbudowane sekwencje zbójecko-bandyckich napadów mają zabójcze tempo i nakręcone są z wyczuciem cyfrowej przestrzeni. Jest tu kilka imponujących plastycznie scen, w rodzaju pościgu Tie Fighterów wewnątrz kosmicznego cyklonu czy skoku na sunący wśród górskich szczytów pociąg, ale przecież nie tych robotów szukamy. Kiedy Han zbija piątkę z umorusanym błotem Chewiem, widzi wyłaniający się z pyłu i mgły zarys kokpitu Sokoła Millennium, albo gdy po prostu siedzi w fotelu i jest z siebie cholernie zadowolony, wszystkie obawy o sens tej produkcji zostają rozwiane. Powiedzcie sami, jakie były szanse?"
Zimowi bracia (2017),7,"Pełnometrażowy debiut Hlynura Pálmasona wystawi na wyjątkową próbę wszystkich tych, którzy wierzą w siłę słowa i czują potrzebę werbalizowania własnego doświadczenia. Choć bowiem ""Zimowi bracia"" przedstawiają uniwersalny portret człowieka, to czynią to przede wszystkim przy użyciu dźwięków i obrazów. W ten sposób film przepoczwarza się w enigmatyczną krzyżówkę artystycznego happeningu i dokumentalnej surowości.       Elliott Crosset Hove,  Simon Sears  New Danish Screen Wystarczy kilka minut ""Zimowych braci"", by zorientować się, że słowa są dla reżysera zbyt konkretne, by mogły być adekwatnie użyte do zobrazowania człowieka, jego życia, pragnień, potrzeb, kompleksów, lęków, niedoskonałości. Można się o tym przekonać chociażby wtedy, kiedy spróbuje się opowiedzieć fabułę ""Zimowych braci"". Jest to historia Emila, zwykłego robotnika, takiego samego jak jego brat i praktycznie wszystkie inne postaci filmu. Poza pracą zajmuje się oglądaniem kaset wideo ze szkolenia brytyjskich żołnierzy i przygotowuje bimber, który później sprzedaje w fabryce. Kiedy po przedawkowaniu jego specyfiku jeden z robotników trafia do szpitala bliski śmierci, sytuacja Emila staje się bardzo niepewna. Komplikuje ją jeszcze bardziej fakt, że bohater jest postacią ekscentryczną i aspołeczną.  Ten opis fabuły nie zbliża jednak odbiorcy do tego, czym jest w swej istocie obcowanie z dziełem Pálmasona. I nie jest to wynikiem tego, że fabuła nie ma znaczenia, bo to nie prawda. Historia Emila stanowi fundament filmu. Wyznacza kierunek przypowieści o paradoksach ludzkiego życia, czyniąc opowiadaną historię na poły tragiczną, na poły humorystyczną. Emil jest jednocześnie osobą łaknącą bliskości jak i dystansującą się od innych. Żyje pod presją potrzeb, których nie potrafi zaspokoić w satysfakcjonujący sposób. Jest polem bitwy, na którym toczy się nieustająca wojna sprzecznych pragnień.       Elliott Crosset Hove  New Danish Screen Aby to w pełni oddać, Pálmason nie ogranicza się jednak do opowiadania. Pragnie, by widz poczuł ów paradoks życia na własnej skórze, nawet jeśli nie będzie w stanie nazwać swoich wrażeń. Reżyser wychodzi z założenia, że odbiorca rozpozna na jakiś podstawowym, zwierzęcym poziomie prezentowane procesy, ponieważ są one wspólne wszystkim homo sapiens. Aby dotrzeć do tego pierwotnego wymiaru doświadczenia, stosuje zbitki obrazów, które intelektualnie często wydają się nie mieć większego sensu, a jednak oddziałują na widza emocjonalnie. W surowych kadrach, w kontrastujących ze sobą scenach, kryje się hipnotyzujące piękno. Olbrzymią rolę odgrywają w tym filmie także dźwięki, od industrialnych hałasów po miarowe tykanie dochodzące znikąd. Osaczają one odbiorcę, budzą niepokój i irytację, pchają widza na drogę szaleństwa.  Zamysł artystyczny reżysera prawdopodobnie nie dałby tak dobrych efektów, gdyby nie gra Elliotta Todda Crosseta Hove'a. Widać, że reżyser pisał rolę Emila właśnie z myślą o tym aktorze. Jak w soczewce skupia on w sobie wszystkie paradoksy, które próbuje uchwycić Pálmason. Hove ma w sobie olbrzymią naiwność. Są sceny, w których wygląda niczym jelonek nocą na asfaltowej drodze, zamarły z trwogi w światłach rozpędzonej ciężarówki. A jednocześnie kipi złością i potrzebą zniszczenia, a jego empatyczne możliwości wydają się być równe zeru. Opisać go równie trudno, co i cały film. I w tym kryje się sukces zarówno kreacji Hove'a jak i dzieła Pálmasona. ""Zimowi bracia"" to doświadczenie kompleksowe. Dokładnie tak samo jest z życiem."
"Dom, który zbudował Jack (2018)",4,"Wszystko zgodnie z planem. Ludzie uciekają z kina, reżyser pęka z dumy, a bohater filmu w autotematycznym geście zwraca środkowy palec w stronę canneńskiej dyrekcji i wyznaje miłość Hitlerowi (było nie zamykać festiwalowych bram na siedem lat!). Na ekranie mord za mordem, na twarzach widzów konsternacja: kto lub co jest tutaj ofiarą? Jack (Matt Dillon) ma na koncie szećdziesiąt zabójstw. Lars Von Trier – kilkanaście filmów. W najnowszym, minuta po minucie, kadr po kadrze, rozkłada na atomy filozofię twórczą, która zapewniła mu miejsce w panteonie klasyków europejskiego kina. Ekshibicjonistyczna potrzeba spowiedzi oraz usprawiedliwienia artystycznej metody jest tak silna, że kładzie się cieniem zarówno na relacji z podświadomości psychopaty, jak i na traktacie o powinnościach człowieka z kamerą.     Jack morduje głównie kobiety, lecz w gruncie rzeczy nie pogardzi żadnym bożym stworzeniem: mężczyzną, dzieckiem, kaczuszką. Tej ostatniej, jeszcze jako dziecko, odcina nogę, a następnie wrzuca zwierzę z powrotem do stawu i obserwuje jego powolną agonię. Choć szokujące, podobne retrospekcje są w filmie jedynie zasłoną dymną, chwytem narracyjnym budującym iluzję psychologicznej głębi. W istocie bowiem Jack nie jest postacią z krwi i kości, tylko figurą sklejoną w wyobraźni filmowego erudyty. Brak empatii, alienacja oraz skłonność do nostalgicznych wycieczek, wydają się takimi samymi elementami gatunkowej ikonografii jak znoszony prochowiec, okulary w rogowych oprawach nasunięte na nos, czerwony van, którym Jack przewozi ciała ofiar oraz oświetlona jarzeniówkami chłodnia, w której je przechowuje. Ważny dla von Triera nie jest bowiem ani modus operandi Jacka, ani jego skomplikowany umysł, tylko imperatyw działania, za którym stoi autorska wizja sztuki.  Wśród wielu mądrości, którymi z akademickiej mównicy raczy nas reżyser, najważniejsza wydaje się ta o tygrysie i jagnięciu z wiersza Williama Blake'a. Jack dostrzega w poemacie zbieżność praw natury i sztuki: tak jak jagnię zostało stworzone przez Boga, by służyć za pokarm drapieżnikowi, tak i ofiary seryjnego mordercy istnieją po to, by stać się tworzywem dla artysty z maczetą w dłoni. Jeśli wierzymy w jakąkolwiek formę determinizmu biologicznego, i bez podpowiedzi von Triera wiemy, że to tylko biadolenie szaleńca. Ale reżyser – podobnie jak w ""Nimfomance"", gdzie mężczyzna reprezentujący Kulturę i kobieta symbolizująca Naturę prowadzili dialog - i tak podrzuca Jackowi partnera do dyskusji. Z offu płynie zatem nieustanna rozmowa bohatera z tajemniczym Vergem (Bruno Ganz). I podczas gdy morderca zatraca się w modernistycznej paplaninie o ogniu trawiącym duszę artysty, jego oponent roztacza oświeceniową wizję sztuki, w której ponadczasowe dzieła powstaną tylko pod zjednoczoną banderą rozumu i miłości.  Dobrze wiemy, po której stronie leży serce von Triera, więc ciężko traktować go poważnie, gdy stara się robić za arbitra w tym sporze. Podobnie jak Aronofsky w ""mother!"", czyni z siebie męczennika napiętnowanego za bezkompromisową wizję kina, na którą – co rymuje się z profesją Jacka – jest przecież skazany. Ponieważ metafory sztuki dobrej i złej, wzniosłej i miałkiej, tworzą w jego filmie piętrowe konstrukcje, Jack – inżynier z wykształcenia i architekt z powołania - dostrzega w sobie przede wszystkim konstruktora zbrodni. Kiedy akurat nie wypycha trocinami dziecięcych ciał, przesiaduje na łące i zbija z desek swój wymarzony dom. Podobnie jak Joseph Grand z ""Dżumy"", który marzył o wielkiej powieści, ale nie był w stanie napisać pierwszego zdania, mężczyzna burzy jednak co jakiś czas powstający budynek i zaczyna od nowa. Spełnienie znajdzie jedynie w chłodni, tylko tam może układać z mięsa, skóry i kości kompozycje godne Francisa Bacona, tylko tam stworzy coś ponadczasowego. Jak Glenn Gould przy pianinie, architekt III Rzeszy Albert Speer przy desce kreślarskiej i - proste! – Lars von Trier za kamerą.  Z podobną subtelnością reżyser zajmuje stanowisko w sprawie ruchu #metoo. Kiedy wkłada w usta torturującego swoją dziewczynę bohatera tyradę o wiktymizacji mężczyzn, można dostrzec w tym ironię wagi ciężkiej. Ale że wszystkie kobiety to w tym filmie głupie gąski, a sceny obcinania ich piersi i rozłupywania czaszek pokazywane są z obsesyjną dbałością o detale, jedyne co widzę, to potrzeba symbolicznego odwetu – jasny komunikat, który zadziała mocniej niż tysiąc publicznych wypowiedzi na temat ery nowego purytanizmu. Katabaza, tytuł jednego z rodziałów filmu i zarazem pochodzący ze starożytności topos podróży do krainy umarłych, czyni wręcz z Jacka współczesnego Dantego (Verge okazuje się Wergiliuszem, szok), który doświadcza cierpienia całej, grzesznej ludzkości. Biorąc pod uwagę fakt, że to tylko facet ze spuchniętą makówką, a nie dotknięty bożym palcem everyman, trochę to wszystko niesmaczne.  Hieronim Bosch spotyka deathmetalowych plakacistów, gorno idzie pod rękę z funkową muzyką, a plansze dokumentujące dorobek mistrzów rzeźbiarstwa oraz badaczy zwierzęcej anatomii przeplatają się z paradokumentalnymi scenami mordów. Mnogość inspiracji i cały ten strumień świadomości nie czynią jednak z Jacka atrakcyjniejszej postaci, zaś z filmu von Triera – lepszej sztuki. Imponujący zakres tematyczno-intelektualny wystarczy, by obraz stał się hitem długich filmoznawczych wieczorów, z kolei eklektyczna forma na pewno ugruntuje pozycję reżysera wśród mistrzów filmowego języka. Lecz pojawiający się na ekranie kolaż scen z jego poprzednich filmów – od ""Królestwa"" po ""Melancholię"" - przynosi efekt odwrotny do zamierzonego. Zamiast współczucia dla napiętnowanego artysty, w sercu pojawia się tęsknota. Kiedyś von Trier burzył pomniki. Dziś sam je sobie stawia."
Książę i dybuk (2017),7,"Zapomnijcie o ""Zeligu"" – głośnym filmie Woody’ego Allena o człowieku posiadającym zdolność perfekcyjnego wtapiania się w otoczenie. Historia opisana w ""Księciu i dybuku"" po raz kolejny przypomina, że życie bywa ciekawsze od fikcji. Losy Michała Waszyńskiego, który z chłopca z małego żydowskiego miasteczka przeistoczył się w salonowca współpracującego z Orsonem Wellesem, od lat stanowiły zresztą wymarzony materiał na film. Na całe szczęście nietypowa biografia mogąca stanowić łakomy kąsek dla poszukiwaczy sensacji i hochsztaplerów trafiła w ręce utalentowanych artystów – Elwiry Niewiery i Piotra Rosołowskiego.        Instytut Adama MickiewiczaPolski Instytut Sztuki FilmowejRundfunk Berlin-Brandenburg (RBB)Chimney PolandPolsko-Niemiecki Fundusz FilmowyKundschafter FilmproduktionFilm Art ProductionTelewizja PolskaZero One FilmEurimagesFilmoteka Narodowa – Instytut Audiowizualny ""Księcia i dybuka"" ogląda się jak rewers poprzedniego filmu polskiego duetu – nagrodzonego na Krakowskim Festiwalu Filmowym ""Efektu domina"". W tamtym dokumencie twórcy opowiedzieli nam historię burzliwego związku Abchaza i Rosjanki. Bohaterowie nie mogli znaleźć porozumienia przede wszystkim dlatego, że byli za bardzo przywiązani do wyniesionych z domu wzorców kulturowych. Przypadek Waszyńskiego jest tak odmienny dlatego, że artysta traktował własną tożsamość jako kwestię wysoce umowną. Mężczyzna, urodzony jako Mosze Waks, odciął się od żydowskich korzeni, które mogły utrudnić mu zrobienie kariery w przedwojennym polskim środowisku filmowym. Po wojnie, na emigracji we Włoszech, bez skrupułów odciął się od przeszłości znanego reżysera i od podstaw wymyślił sobie życiorys kosmpolitycznego arystokraty.  Niewiera i Rosołowski nie ukrywają, że również znaleźli się pod blagierskim urokiem bohatera. Z montażu archiwalnych materiałów i wywiadów z przyjaciółmi Waszyńskiego wyłania się obraz króla życia rodem z filmu Felliniego. Jednocześnie jednak reżyserzy nie ukrywają, że to pokazowe la dolce vita miało swoje ciemne strony. Podobnie jak we wspomnianym ""Efekcie domina"" polscy twórcy przypominają, że nawet najbardziej oryginalny życiorys jednostki kształtuje się pod wpływem ogólniejszych procesów rządzących światem. Opowieść o Waszyńskim można odbierać jako doprowadzoną do skrajności wersję typowego żydowskiego losu naznaczonego przez niekończącą się tułaczkę i poczucie wykorzenienia. Równie uprawnione wydaje się postrzeganie zmarłego pół wieku temu artysty jako człowieka, który wyprzedził swoją epokę. Egzotyczna niegdyś skłonność Waszyńskiego do autokreacji i zacierania granic między fikcją a rzeczywistością, dziś stanowi powszechne źródło uciech i udręk człowieka postmodernistycznego.        Instytut Adama MickiewiczaPolski Instytut Sztuki FilmowejRundfunk Berlin-Brandenburg (RBB)Chimney PolandPolsko-Niemiecki Fundusz FilmowyKundschafter FilmproduktionFilm Art ProductionTelewizja PolskaZero One FilmEurimagesFilmoteka Narodowa – Instytut Audiowizualny Właśnie dzięki swej zaskakującej współczesności nieco zapomniany dziś bohater filmu Niewiery i Rosołowskiego może wydać nam się postacią dziwnie bliską. Niespodziewana sympatia, jaką odczuwamy wobec bohatera, ma jednak jeszcze jedną, równie istotną, przyczynę. Waszyński to modelowy przykład kinofila, człowieka wprost opętanego przez X muzę. W przedwojennej Polsce bohater ""Księcia i dybuka"" realizował po kilkanaście filmów rocznie, a z kamerą nie rozstał się nawet w czasie wojny, gdy dokumentował poczynania armii Andersa. Tuż po przyjeździe do Włoch natomiast, mimo nieznajomości języka i lokalnych realiów, zrealizował dwa filmy w ciągu kilkunastu miesięcy (w jednym z nich zagrali Anna Magnani i Vittorio de Sica!). Choć wkrótce przestał reżyserować, do końca życia pozostał częścią showbiznesu jako wpływowy producent odpowiedzialny za współpracę filmowców europejskich i amerykańskich.  Z czego wynikał charakteryzujący Waszyńskiego głód tworzenia? Niewiera i Rosołowski dyskretnie sugerują, że świat ruchomych obrazów pociągał ich bohatera jako przestrzeń, w której zamiłowanie do mistyfikacji jest nie tylko bezkarne, lecz wręcz pożądane. Dzięki temu ""Książę i dybuk"" zamienia się w hołd nie tylko dla Waszyńskiego, lecz także samej sztuki filmowej. Nie bez powodu Jean – Luc Godard określił przecież kino mianem ""najpiękniejszego oszustwa świata"". "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
MATANGI/MAYA/M.I.A. (2018),7,"Czy Stephen Loveridge do spółki z M.I.A. chcą nas – jak rapowała lankijsko-brytyjska gwiazda hip-hopu w ""Paper planes"" – zwyczajnie oskubać z kasy? Takie pytanie zadaję sobie za każdym razem, kiedy oglądam kolejny dokument kręcony na backstage'u – pocztówkę z Olimpu dla wygłodniałych fanów, rozpisaną pod linijkę historię wędrówki od cierni do gwiazd. Szczęśliwie ""Matangi/Maya/M.I.A."" chowała się u innej matki. Owszem, mamy tutaj opowieść o sukcesie – skoku w dal z londyńskiego osiedla socjalnego prosto do wspólnej garderoby z Madonną. I tak, sporo w tym wszystkim laurki, zachwytu nad bezkompromisową osobowością i samorodnym talentem. Tyle że M.I.A. nie jest zwyczajną celebrytką – jej korzenie, rodzinny background i świadomość polityczna zasługują na odrębną opowieść. Loveridge umiejętnie splata te dwa wątki – muzykę i politykę – pokazując, jak popularność i aktywizm nadają kształt uchodźczej tożsamości. Bez wystawiania jednoznacznej oceny, chociaż z dużą sympatii.  W zasadzie M.I.A. powinna figurować jako współautorka filmu – gros materiału opiera się na prywatnych wideorejestracjach, kręconych przez wokalistkę na przestrzeni kilkudziesięciu lat. Najważniejsze są nagrania z podróży na Sri Lankę w 2001 roku, kiedy Maya po raz pierwszy doświadczyła przemocy symbolicznej – jako przedstawicielka znienawidzonej mniejszości i jako kobieta. To tutaj należy szukać źródeł jej politycznego przebudzenia, którego finałem stało się wejście w rolę nieformalnej ambasadorki Tamilów. Dla mniej wtajemniczonych: M.I.A. – czyli Mathangi Arulpragasam – jest córką jednego ze współzałożycieli Tamilskich Tygrysów, ruchu działającego na rzecz utworzenia w północnej części Sri Lanki niezależnego państwa, na Zachodzie uchodzącego przede wszystkim za groźną organizację terrorystyczną. Do Londynu Maya przeprowadziła się jako 11-latka – z matką, bez ojca, który pozostał w leśnym ostępie i dalej szkolił bojowników. I właśnie fakt zerwanej łączności ze spartańskim światem rewolucji – jak wyjaśnia materiał filmowy – okazał się dla młodej buntowniczki i jej rodzeństwa powodem głębokiego kryzysu tożsamości.  Wahanie – zawieszenie między zachodnią kulturą uliczną a lankijską dżunglą – wspaniale odbija się w muzyce M.I.A., gdzie współczesne beaty mieszają się z gawędami o dziecięcych zabawach między pryczami bojowników. Zresztą otwarte nawiązania do rewolucyjnej przeszłości rodziny plus niewyparzony język – m.in. publiczne oskarżanie syngaleskiej (czyli też – buddyjskiej) większości Sri Lanki o czystki etniczne na Tamilach – wielokrotnie sprowadzały na artystkę fale krytyki. Oskarżano ją o wspieranie terroryzmu i uleganie fake newsom, ale przede wszystkim – i to w wielkich tytułach prasowych pokroju New York Timesa – o cyniczne wykorzystywanie polityki w celach autopromocji. I rzeczywiście, czasami można odnieść wrażenie, że Maya balansuje na krawędzi medialnego kiczu – a to pokaże środkowy palec podczas występu z Madonną na Super Bowl, a to zbeszta dziennikarzy za nierzetelność i pobluzga na polityków na Twitterze. Ironizuje, wbija szpile dawnym współpracownikom, a Loveridge nie zamierza rozsądzać, czy wizerunek buntowniczki to tylko wystudiowana poza, czy przejaw autentycznej bezkompromisowości. Zamiast tego oddaje pole swojej bohaterce, a oceniać możemy sobie już sami – w duchu.  I jeśli M.I.A. w swojej działalności publicznej wydaje się tak szczera, to jest to niewątpliwie zasługa szczęśliwego splotu dwóch cech osobowości: gigantycznej pewności siebie i równie wielkiej skromności. No bo umówmy się, która gwiazda muzyki pop daje się zaprosić na festiwal kina dokumentalnego w peryferyjnym kraju i przez blisko godzinę – w dusznej, zakurzonej sali, siedząc na starej wykładzinie – rozmawia z publicznością o problemach globalnego Południa? Maya nie chełpi się swoim zaangażowaniem, raczej – podobnie jak nieprzychylne jej środowiska – wątpi w skuteczność celebryckiej strategii ambasadorowania jakiejś sprawie Ale dalej robi swoje – nagrywa, kręci zaangażowane teledyski, czasami wypali jakimś skandalicznym tekstem. Jeśli więc nie znajdziemy w filmie Loveridge'a żadnego mocnego stanowiska politycznego (nawet forma pozostaje dość konserwatywna, podporządkowana biograficznej chronologii), to przynajmniej nie ma tam również nachalnego marketingu muzycznego. To bardziej szczery portret dojrzewania silnej osobowości, mocnej kobiety. Matangi – politycznej aktywistki i Tamilki z krwi i kości. Albo – jak wolicie – M.I.A., hip-hopowej innowatorki, stałej bywalczyni letnich festiwali. Teraz także – rezydentki kinowych ekranów."
Stając się zwierzęciem (2018),8,"Gdy długo spoglądamy w otchłań, otchłań również patrzy w nas – głosi popularna sentencja. Chodzi oczywiście o ludzką uległość wobec zła, ale jeśli potraktujemy tekst całkowicie literalnie, szybko wyjdzie na jaw, że między nami a otchłanią rozciąga się pustka – wielkie, tajemnicze nic. Tymczasem w ""Stając się zwierzęciem"" Peter Mettler, Emma Davie i David Abram próbują nas przekonać, że, myśląc w ten sposób, popełniamy błąd poznawczy – jesteśmy bowiem taką samą integralną częścią ziemskiego kosmosu, jak każde inne zwierze. I jeśli patrzymy na jakiś obiekt z oddali, to nie oddziela nas od niego abstrakcyjna nicość, lecz bujny świat materii – żywe istoty, mikroorganizmy, pierwiastki chemiczne. Powietrze i woda. Film jest więc lekcją pokory, zachętą do uważnego patrzenia na otoczenie, wyjścia naprzeciw temu, co nie-ludzkie – w atmosferze jedności, wzajemnego zrozumienia. Filozoficzną medytacją – wspaniale nakręconą i, co super istotne w przypadku takiej tematycznej wagi ciężkiej, nie pozbawioną subtelnego poczucia humoru.  Ostatnio największą kinofilską frajdę sprawia mi oglądanie obrazów, których w kinie nie widziałem nigdy wcześniej. A sposób, w jaki Mettler ustawia nas frontem do natury, jest doprawdy imponujący – wnika głęboko pod skórę lasów, gór i gejzerów, portretuje abstrakcyjną fakturę wody albo kory drzew, chwyta niezwykłe, umykające ludzkiej percepcji detale, rytmiczne kompozycje żywego z martwym. Kręci nocą, bez świateł, kiedy obraz staje się niewyraźną plątaniną migających punktów – jak u malarzy impresjonistów. Przy tym ""Stając się zwierzęciem"" ma elegancki szkielet – zaczynamy wejściem do kanadyjskiego Parku Narodowego Grand Teton, gdzie zrealizowano większość zdjęć, a im głębszego zespolenia z korą, potokiem, łosiem, krukiem i bizonem dokonujemy, tym mocniej w świat dzikiej przyrody wdziera się technologia – przydrożne bilbordy, samochody, telefony komórkowe, rzeczywistość krzemu i tworzyw sztucznych. Twórcy usiłują wykreować nową, całkowicie wizualną definicję ekosystemu – niezwykle bogatej i złożonej przestrzeni, w której współistnieją ludzie, zwierzęta, krajobrazy, materia nieożywiona. I gdzie nie ma miejsca na pustkę.  I kiedy tak stajemy się na powrót częścią natury, świat naturalny zaczyna odwzajemniać nasze spojrzenia. Nabiera własnej, odrębnej świadomości w obrazach-znakach – każda chmura, cień i linia terenu mówią, zupełnie jak do naszych przodków – oraz dźwiękach – pomrukach zwierząt, szumie liści i gałęzi, łoskocie wodospadu. Zachęcam do podążenia za tą symfonią, wczucia się w tło audialne filmu. Kojące doświadczenie harmonii podtrzymuje dodatkowo narracja Davida Abrama, filozofa i ekofenomenologa, który wchodzi w rolę drogowskazu na granicy ludzkiego z nie-ludzkim. Jego opowieść nie przypomina akademickiego wykładu, a głos nie pobrzmiewa belferskim zniecierpliwieniem. Abram spokojnie wyjaśnia swoje rozumienie zmysłowego współodczuwania z rzeczywistością posługując się na przemian metaforą i konkretem, humanistyczną wrażliwość i naukową analizą. A jego swobodne włóczęgi po bezdrożach historii sztuki, antropologii i kognitywistyki, żeby wyjaśnić zahipnotyzowanym widzom, jak język stopniowo oddzielał się od natury i zamienia w system abstrakcyjnych znaków – czysto technologiczny wytwór człowieka – jest już prawdziwym mistrzostwem świata w filozoficznej przystępności.  I tak jak nigdy nie przepadałem za filmowymi esejami – poprzedni obraz Mettlera, ""Koniec czasu"", przyjąłem z mieszaniną irytacji i obojętności – tak ""Stając się zwierzęciem"" ujęło mnie swoim kołyszącym rytmem i mądrym przekazem. Stary temat kontaktu człowieka ze światem przyrody – zawsze zapośredniczanego przez ludzkie technologie, czego najlepszym dowodem jest sam film – zyskał oryginalną szatę wizualną. Przyoblekł się w obrazy wymagające skupienia, ale hojnie odpłacające za cierpliwość. Bo chyba właśnie tego wymaga od nas Ziemia, jeśli kiedyś zechcielibyśmy na powrót stać się jej częścią – uważnej, wrażliwej percepcji. Bycia tu i teraz, w teraźniejszości, nie w historii i przyszłości. Wprawdzie kino wciąż nie potrafi imitować takiego doświadczenia kontaktu, lecz niewątpliwie może do niego zainspirować. I za to jestem Mettlerowi, Davie i Abramowi szczególnie wdzięczny."
Złodziejaszki (2018),8,"Im dłużej oglądam filmy canneńskich pieszczochów, tym częściej zastanawiam się, dlaczego jednym wybaczam zajeżdżanie na amen swoich koników, a innym urządzam połajankę. Dlaczego w tej pierwszej grupie znajduje się Hirokazu Koreeda, a w tej drugiej – żeby daleko nie szukać - Asghar Farhadi? I chyba chodzi o artystyczne lenistwo, a konkretnej: o drogę na skróty, dewaluowanie swoich fascynacji i traktowanie autorskiego języka jako zestawu fabularnych wytrychów. Nowy film Japończyka jest złożony ze scen, które widzieliśmy, opowiedziany w stylu, który znamy i zwieńczony refleksją, której możemy się spodziewać. A jednak nie ma w nim ani jednego kadru, który czyniłby kino nudniejszą sztuką.  Tytuł nie kłamie, nakłada się zresztą na scenę, w której małoletni Shota (Kairi Jyo) wraz z ojcem Osamu (Lily Franky) bez większego trudu obrabiają lokalny warzywniak. Dla bohaterów to nie tylko strategia przetrwania, ale też spajający rodzinne więzi rytuał. W prowizorycznej chacie na przedmieśiach Tokio czekają na nich matka i żona Nobuya (Sakura Andô), siostra Shoty, Ayi (Mayu Matsuoka) oraz nestorka rodu Hatsue (Kirin Kiki). Wszyscy żyją w myśl zasady ""żadna praca nie hańbi"", imają się dorywczych zajęć i ledwo wiążą koniec z końcem. I chociaż pojawienie się w ciasnym, ale własnym kącie bezdomnej dziewczynki Hojo (Sasaki Miyu), nie zmieni ich pomysłu na życie, na pewno roznieci na nowo płomień domowego ogniska i odsłoni skrzętnie ukrywaną przez reżysera prawdę o przeszłości bohaterów.  Temat dynamiki rodzinnych zależności oraz sposobu, w jaki budujemy nasze relacje z najbliższymi, powraca u Koreedy jak bumerang: od ""Dziecięcego świata"" przez ""Jak ojciec i syn"" po arcydzieła formatu ""Naszej młodszej siostry"" oraz ""Po burzy"". Tutaj jednak o wiele istotniejsze niż dotychczas wydaje się pytanie o samą definicję familii i o nadzieje, które wobec niej żywymy. Włączona w nowy społeczny układ, milcząca Hojo działa jak katalizator uśpionej pamięci – na wierzch wychodzą skrywane emocje i potrzeby, zadry z przeszłości, namiętności zatarte przez codzienną rutynę. Japończyk tymczasem przekonuje, że nawet jeśli kleimy rodzinę na dobre słowo, nawet jeśli budujemy ją w sposób pozornie sztuczny, poza tradycją i więzami krwi, nikt nie ma prawa nas osądzać. Zaś orka na ugorze, którą bywa tworzenie podobnego kolektywu, pozostaje niewielką ceną za tarczę chroniącą nas przed trudami życia.  Chociaż z racji tematycznego i narracyjnego powinowactwa, krytycy widzą w nim spadkobiercę nowofalowego mistrza Yasujirô Ozu, sam Koreeda woli porównania z Kenem Loachem. Rację mają tu oczywiście wszyscy, gdyż reżyser łączy zazwyczaj efektowną poezję dnia powszedniego z celną społeczną krytyką. Nie inaczej jest i tutaj: wypadający mleczak czy spływający po krawędzi stołu makaron zamieniają się na naszych oczach w perełki filmowego liryzmu, z kolei rzucane przez bohaterów maksymy (""Dopóki coś jest na sklepowej półce, do nikogo nie należy"") stanowią ironiczny komentarz na temat ekonomicznych relacji w wielkim mieście. Jednocześnie wszystko funkcjonuje tu na tym samym dramaturgicznym poziomie, nic nie wbija się klinem w spokojną opowieść, nie burzy porządku narracji oraz rytmu rodzinnej egzystencji. Ten obsadzony ulubionymi aktorami Koreedy film ma czar miejskiej, neorealistycznej sonaty. Zaś świat, w którym potrzeba bliskości jest równie istotna jak odpowiednia konsystencja farszu do krokietów - urok, któremu ponownie trudno się oprzeć."
Szczęśliwy Lazzaro (2018),9,"Ten film uświadamia, jak bardzo współczesne kino odzwyczaiło nas od alegorii, od metafory. Jak nisko latamy na co dzień i jak niewiele trzeba, żeby poszybować nad rzeczywistością i pokusić się o szersze spojrzenie. A wręcz o diagnozę polityczno-społeczną, jaką ostatnio serwował nam bodaj Pier Paolo Pasolini. Bo czy to nie my, współcześni obywatele, wierzymy, że dług naszych państw wciąż rośnie - mimo że pracujemy od rana do nocy? Czy to nie my, pracownicy wolnego rynku, bierzemy udział w swoistym przetargu, kto z nas zrobi jeszcze więcej za jeszcze mniejsze pieniądze? Czy to przypadkiem nie my wolimy od życia na wsi przeprowadzkę do miasta, gdzie jesteśmy dokładnie tak samo biedni i jeszcze bardziej bezdomni? W poetyckiej, burleskowej formie Alice Rohrwacher rozpoznaje wciąż aktualne problemy, z dużym poczuciem humoru pokazując konieczność ciągłego cwaniakowania, kombinowania oraz niewiarę we wsparcie socjalne. Mieszają się w tym filmie: włoski neorealizm, realizm magiczny, idylla, hagiografia, komedia. Lecz zwroty akcji nie mają w sobie nic z tych, do jakich przyzwyczaiły nas seriale, a kto przewidzi zakończenie, powinien dostać specjalną Złotą Palmę dla najuważniejszego widza.  W kilkudziesięcioosobowej wiosce Inviolata, jak mówiło się dawniej wiosce służebnej dworu Markizy Alfonsiny de Luny, życie toczy się jak przed wiekami. Poborca gani pracujących w polu, zbierających liście tytoniu i suszących je na powale. Robotnikom co miesiąc rośnie dług, bo więcej rzekomo przejadają niż zarabiają. I nikt się nie sprzeciwia. Nikt nie umie pisać, ni czytać, nie chodzi do szkoły i nie opuszcza majątku, oddzielonego od świata tylko rzeką z zerwanym mostem. Gdy trzeba będzie wreszcie ją przekroczyć, nikt z mieszkańców nie odważy się zamoczyć nogi. Oto i kolejne symboliczne ograniczenie horyzontów myślowych. Społeczność wsi żyje spokojnie, nie podważając zasad funkcjonowania systemu aż do momentu, gdy papierosowa królowa zostaje zdemaskowana przez policję. A staje się to przypadkiem za sprawą zniknięcia jej zbuntowanego syna Tancrediego (Luca Chikovani) - czyli tak zwanej ""pięknej duszy"" zaczerpniętej z z dzieł Jana Jakuba Rousseau i ""Jerozolimy wyzwolonej"" Torquata Tassa. Melancholijny i niezdolny do działania Tancredi wzywa tytułowego bohatera do ślubów braterstwa, które w ich kontekście wydaje się śmieszne i wydumane. Tancredi pasuje Lazzara na swojego rycerza, ofiarowując mu zepsutą procę, którą zamierzał wyrzucić i nakazuje mu zachować tę broń aż do śmierci (proca Czechowa?). Smętny markiz przypominający postać Jakuba Gierszała z ""Sali samobójców"" wymusza na wieśniaku kłamstwo, jakoby porwał go dla okupu. Skłania go też do przypieczętowania listu kroplą krwi.  Fakt, że to tytułowy bohater rani własny palec, wydaje się kluczowy. To szczęśliwy głupek, boski człowiek, a może ktoś święty. Podobnie jak w ""Młodym papieżu"" motor narracji stanowi tu pytanie, czy tajemnicą świętego jest prawdziwa mądrość, pustota czy szwindel. I podobnie jak tam, do końca filmu nie wyjaśnia się tożsamość ""Lazzaro felice"" czyli szczęśliwego Lazzara, zagranego mistrzowsko przez debiutującego na ekranie Adriano Tardiolo, który z wyglądu przypomina Ninetto Davoliego, aktora Pasoliniego (tyle że w bardziej anielskiej wersji). Milcząca, dziecięca twarz o cielęcym spojrzeniu, szczery wyraz, skrajna łatwowierność, gotowość do pomocy każdemu w każdej chwili i w każdej sprawie – udaje mu się osiągnąć te cechy na ekranie, ani przez chwilę nie będąc sztywnym ani nudnym. Nosi w sobie tajemnicę i nikogo nie dziwi, że czyni cuda. Nie ma rodziców i nigdy nie zastanawia go, co się z nimi stało. Pracuje najciężej ze wszystkich i nigdy nie narzeka. Nie je, nie pije, nie jest zmęczony, czasem tylko zawiesza się, wlepiając wzrok w pustkę na długie godziny. O takich ludziach nauczyciele zen mówią, że żyją oświeceni, choć nawet nie wiedzą, że istnieje oświecenie. A ponieważ wszystkie imiona w tym filmie są obciążone znaczeniem, a zarazem odrobinę obśmiane, Lazarro też stanowi luźną wariację na temat swojego patrona.  O biblijnym Łazarzu wiadomo tyle, że cieszył się wielką zażyłością z Chrystusem, który cztery dni po śmierci przywrócił go do życia, w uznaniu nadzwyczajnej pokory i zaufania, jakim święty darzył cały świat ziemski. Został patronem trędowatych i od jego imienia pochodzi nazwa leprozorium, przytułku dla umierających oraz szpitala polowego. Jednak filmowy Łazarz jest bardziej przyziemny niż legenda. Popychadło całej wsi, wyręcza innych w ich obowiązkach, biegając pomiędzy polem tytoniu, taczką a sparaliżowaną babcią, którą przenosi wraz z krzesłem. Rówieśnicy podśmiewują się z niego, gdy oferuje im kawę i biegnie na szczyt góry, aby ją zaparzyć. Gdy wraca spocony z tacą, nikt nań nie czeka. Jedynie Tancredi dostrzega jego urok: odkąd rzuca żartobliwie, że na kaszel pomagają mu papierosy, Lazzaro będzie podawał mu je za każdym razem. Dzięki Tancrediemu dostrzeże nową stronę rzeczywistości: zamiast po rozpadlinie w ziemi będą łazić po srebrnym globie, zamiast bać się wilków, które rzekomo zjadają ludzi, będą odpowiadać wyciem.  Na mocy metafory wilk staje się wreszcie alter ego głównego bohatera. Od momentu spotkania z nim Lazzaro zaczyna żyć poza czasem. Jego upływ jest tu kluczowy i został subtelnie, nierealistycznie pokazany. Początek akcji toczy się jakby na początku XX wieku, pojedyncze rekwizyty (maszyna do liczenia, motorower) przesuwają go trochę dalej, mimochodem przemija on jeszcze dalej, gdy na planie widzimy walkmana i słychać disco hit ""Dreams"" zespołu 2 Brothers on the 4th Floor z 1994 roku. Potem wskazówki zegara przyspieszają, gdy bohaterowie używają rozkładanych komórek z wysuwanymi antenami, a wreszcie docierają do współczesności, gdy po szosach jeżdżą dzisiejsze auta a ludzie rozmawiają przez smartfony.  Reżyserka Alice Rohrwacher znakomicie napisała scenariusz, w którym liczy się każdy szczegół: ukryty w ścianie dworu komplet srebrnych sztućców, na który Lazzaro zwróci uwagę złodziejom; kanapowy piesek Ercole, który doprowadzi go do przyjaciela. Narracja jej filmu nie jest tak meandryczna jak w ""Cudach"" (2014) , tylko skupiona na losach głównego bohatera. Zdarzenia są zarazem melancholijne i rozbrajająco zabawne. Pomysły na sceny świeże i zmysłowe, jak choćby ta, gdy grupa biedaków wydaje wszystkie pieniądze na praliny, eklery i tartoletki, chodząc po mieście z niepotrzebną, jak się okazuje, tacą.  Rohrwacher stworzyła również film oszałamiająco piękny. Dzięki temu, że autorką jasnych, bardzo precyzyjnych zdjęć do filmu jest jej wcześniejsza współpracowniczka Hélène Louvart (""Pina"", ""Plaże Agnes"", ""Cuda""), udało im się osiągnąć wyrazisty styl, nie tracąc licznych nawiązań do włoskiego kina. Ziarno taśmy 16 mm, na której nakręciła film z typowo zaokrąglonymi rogami kadru, sprawia, że obraz staje się bardziej organiczny, naturalny. Choć czasem traci ostrość i doskonałość, do jakiej jesteśmy przyzwyczajeni w dzisiejszym kinie, daje też poczucie bycia z bohaterami tu i teraz, niemal dotykania ich świata. Efekt przybliżenia, osiągnięty dzięki taśmie 16mm sprawia, że widz mógłby niemal wyciągnąć rękę pomóc Lazzarowi.  Wspaniały jest także dźwięk, którego warstwy jednocześnie budują realistyczną atmosferę konkretnego miejsca, a zarazem wrzucają doń fantastyczny wymiar. Jak w scenach, gdy chłopi straszą nielubianego Markiz, gwiżdżąc jak wicher, gdy ten tylko się odwróci. Albo gdy Lazzaro gra na dudach dla mieszkających na torach biedaków.  Seans pozostawia pytania o kryzys kapitalizmu, wyzysk klasowy, a zwłaszcza o brak wyobraźni, jaki dotyczy przyszłości społeczeństw. Nieprzypadkowo najbardziej poszukiwanym towarem w tym świecie jest wciąż żarówka – rozjaśniająca wnętrza, w jakich skrywają się wystraszeni światem ludzie. Lazzaro nie czyni cudów, nie daje nikomu ani tych starych, ani ekologicznych żarówek. Lecz sam może stać się jedną z nich, jeśli pomyśleć o nim jako wyzwolicielu duchowej anarchii. W tym sensie, jest jeszcze młodszym papieżem niż ten z serialu Sorrentino. Lazzaro Felice wzywa do refleksji: jeśli nie zaczniemy zadawać sobie pytań o wizje rozwoju świata, wszystko, co teraz mamy, zginie on jak chaty wieśniaków, jak majątek Markizy. Przeminie niezauważalnie niczym czas w filmie Rohrwacher. Jak dymek z papierosa."
Sobibór (2018),5,"Wydaje się, że film Konstantina Chabienskiego sprawdzi się najlepiej w ramach szkolnej wycieczki do kina – ""Sobibór"" to bowiem w dużej mierze film edukujący. Zanim rozpocznie się właściwa akcja Chabienski przedstawia w nim kolejne aspekty życia w nazistowskim obozie zagłady – począwszy od przyjazdu do Sobiboru nowych więźniów niezdających sobie zupełnie sprawy z grozy sytuacji, przez proces ich segregacji oraz drogę do komór gazowych, po odczłowieczającą beznadzieję egzystencji tych, którzy wciąż – bądź jeszcze - żyją. Te wymowne, ale jednocześnie odmalowane z poetycką wrażliwością obrazy na pewno zapiszą się w ich pamięci. Gorzej, że od momentu, w którym film Chabienskiego zaczyna się robić najciekawszy fabularnie, może on – paradoksalnie – okazać się dla tych samych widzów zbyt brutalny.            Sedno opowieści filmu stanowi bowiem bunt więźniów Sobiboru. Oto kilku najodważniejszych łagierników postanawia zabić w ciągu jednego dnia kilkunastu strażników i uratować w ten sposób wszystkich osadzonych. Jakiekolwiek inne próby ucieczki kończą się bowiem do tej pory niepowodzeniem i surowymi restrykcjami wobec pozostałych. Buntownicy, na czele których stanął Aleksander Peczerski, muszą się jednak śpieszyć. Okazuje się bowiem, że lada dzień ich obóz może zostać zlikwidowany.  Niektóre sceny mordowania kapo są tak krwawe, że nie powstydziłby się ich nawet sam Quentin Tarantino. W swoich najmocniejszych momentach film Chabienskiego może nawet przywodzić na myśl słynne sekwencje z ""Bękartów wojny"" – w końcu i tu, i tu dokonuje się tak upragniona zemsta na okrutnych i bezkarnych oprawcach. Chabienski nie idzie jednak tropem twórcy ""Pulp Fiction"". Zabójstwa nazistów w ""Sobiborze"" nie przynoszą radosnego oczyszczenia, dla niektórych z morderców kończą się wręcz szaleństwem. Niemniej – podjęcie działania przez bohaterów Chabienskiego ożywia w końcu mozolnie rozkręcającą się fabułę i wprowadza elementy sensacyjnego napięcia. Co mimo powagi tematu – trzeba ""Sobiborowi"" policzyć zdecydowanie na plus.        Sensacyjnego charakteru filmowi dodają też nieodstające od hollywoodzkich produkcji efekty specjalne – szczególnie widowiskowa jest sekwencja, w której pędzący w slow motion tłum uchyla się przed seriami z karabinów maszynowych i wybuchami granatów (!). Problemem ""Sobiboru"" jest jednak to, że na każdy jego atut przypada jeden mankament. Już w pierwszych scenach uderza na przykład tendencyjna gra aktorów i nie za dobry casting (dość wspomnieć znanego z polskich seriali Mikołaja Krawczyka czy zbyt egzaltowaną Felice Jankell). Obsadzenie Christophera Lamberta w roli enigmatycznego, budzącego grozę kapo też nie przynosi porządnego efektu – przechadzający się po obozie niczym duch i rzucający raz za razem puste spojrzenia gwiazdor ""Nieśmiertelnego"" rozbija realizm świata przedstawionego i wywołuje momentami – jak sądzę – niezamierzony komizm (dla równowagi – pierwszorzędny w swojej roli jest małoletni Kacper Olszewski). Zaangażowanie się w akcję utrudniają także zbyt długie melodramatyczne sceny, które zamiast wzruszać, osłabiają budowane napięcie.  Wrażliwi widzowie znajdą jednak w ""Sobiborze"" chwytające za serce sekwencje. Szczególnie duże wrażenie robią ostatnie minuty filmu z obrazem biegnącego przed siebie chłopca – niewiadomo dokąd i nie wiadomo jak jeszcze długo. Bo wolność, jaką właśnie zyskał, w wojennych realiach wcale nie oznaczała prostej drogi do szczęścia. Za sprawą podobnych obrazów ""Sobibór"" może pozostać z widzami na długo."
Katyń – Ostatni świadek (2018),3,"Tak wyszło, że w kinie synonimem słowa ""Katyń"" stało się słowo ""Wajda"". Nawet jeśli twórca ""Popiołu i diamentu"" nie był jedynym filmowcem, który poruszył temat zbrodni katyńskiej (wystarczy wspomnieć ""Las katyński"" Marcela Łozińskiego), nawet jeśli nie wyczerpał tematu - to z pewnością go zmonopolizował. Najmilszą rzeczą, jaką można powiedzieć o filmie Piotra Szkopiaka, jest zatem to, że jego autor nie przestraszył się cienia Mistrza, że postanowił ugryźć temat z innej strony. Czegokolwiek by jednak o ""Katyniu"" Andrzeja Wajdy nie mówić (niżej podpisany na przykład nie przepada), ""Ostatni świadek"" i tak wypada gorzej.          Robert Więckiewicz,  Piotr Stramowski  Film Polska ProductionDignity Film FinanceVicarious Productions Wajda, polski reżyser, osobiście dotknięty przez zbrodnię, opowiadał o zbrodni katyńskiej niejako ""od środka"". Przyjmował punkt widzenia ofiar - powoli uświadamiających sobie, jaki czeka je los, - oraz ich bliskich, próbujących - już po fakcie - dojść prawdy oraz pogodzić się ze stratą. Mimo przypieczętowanego oscarową nominacją międzynarodowego sukcesu ""Katyń"" był filmem zrobionym przede wszystkim a) dla siebie i b) dla Polaków. ""Ostatni świadek"" tymczasem proponuje perspektywę zewnętrzną: to film nie tylko DLA reszty świata, ale i O tym, jak reszta świata się o Katyniu dowiedziała. Za kamerą stanął Szkopiak, wbrew pozorom urodzony w Wielkiej Brytanii, a Robert Więckiewicz i Piotr Stramowski - wbrew plakatowi, gdzie to ich głowy są największe - grają jedynie drugi plan. Więckiewicz jest co prawda tytułowym ""ostatnim świadkiem"", ale jego rola w fabule jest dość instrumentalna: ot, opowiedzieć swoją historię dziennikarzowi, który poniesie prawdę dalej.  ""Ostatni świadek"" - film o pogoni za prawdą - nieprzypadkowo przybiera zatem formę opowieści detektywistycznej. Stephen Underwood (Alex Pettyfer), marzący o dziennikarskiej sławie reporter lokalnej bristolskiej gazety, który trafia na trop sprawy ""katyńskiej"", ma więc na biurku egzemplarz ""Wielkiego snu"" Chandlera i pozuje na Marlowe’a, nie goląc się oraz łypiąc złowrogo spod swojego kaszkietu. Konwencja kryminału jednak nie do końca się spełnia - i to nie tylko dlatego, że Underwood jest raczej wannabe-detektywem niż tak zwanym ""the real deal"". Trudno mamić widza sekretem skrywanym przez Michała Łobodę (Więckiewicz), kiedy sekret jest z góry wiadomy. Może dlatego też Szkopiak - inaczej niż Wajda - nie czeka na finał filmu, by dać nam po głowie obuchem prawdy. Walka toczy się tu nie tyle o rozwiązanie zagadki, co o kwestię dalszej dystrybucji informacji. Kryminał spotyka się więc z kinem ""szlachetnego dziennikarstwa"" w rodzaju ""Czwartej władzy"" albo ""Spotlight"".       Alex Pettyfer  Film Polska ProductionDignity Film FinanceVicarious Productions Niestety ""Ostatniemu świadkowi"" daleko do idealistycznych uniesień, jakie zazwyczaj generują tego typu filmy. Całkiem naturalną reakcją na obejrzenie - dajmy na to - ""Wszystkich ludzi prezydenta"" jest chęć zostania dziennikarzem śledczym. Film Szkopiaka tymczasem nie zarazi nikogo dziennikarską pasją, nie wywoła też szczególnej zadumy nad losem ofiar. Mamy niby gigantyczną tragedię, mamy atmosferę konspiracji, mamy intrygę ""sam przeciw wszystkim"" - wszystko jednak podane bez życia, bez przekonania. Łatwo byłoby żartować, że ""najdramatyczniejszą"" sekwencją filmu jest ta, w której Underwood schodzi do piwnicy i czyta jakieś akta - ale problem nie tkwi w pomyśle, tylko w realizacji. Przecież nie takie rzeczy zmieniały się już na ekranie kinowym w prawdziwe wyzwalacze obgryzania paznokci. Nie tym razem. W ""Ostatnim świadku"" nie przekonują ani kolejne sceny rozmów z założonymi rękami, ani sztywny Pettyfer, ani sposób przedstawienia czarnego charakteru, który w wolnym czasie (dla frajdy?) ogląda filmową dokumentację zbrodni. Nie przekonują scenariuszowe komplikacje - choćby trójkąt miłosny, w jaki uwikłany jest główny bohater. Nawet to, co faktycznie ciekawe - wątek wyciszenia sprawy przez Anglików; kwestia moralnych szarości międzynarodowej polityki; pytanie, czy szlachetny dziennikarz nie czyni aby więcej szkody - zostaje wypowiedziane, odfajkowane i jakby zapomniane. Żeby nie było: ""Ostatni świadek"" to przykład kina kompetentnego i z jak najlepszymi intencjami. Jak widać: za mało."
Trzy twarze (2018),7,"Jeden klaskon - nadjeżdża samochód. Dwa - priorytetowy przejazd. Dłuższy klakson - sprawa nie cierpiąca zwłoki. ""W końcu muszą być jakieś zasady"" - informuje reżysera Jafara Panahiego jeden z mieszkańców wioski w tureckojęzycznym regionie Iranu położonym na azerskiej ziemi. Tyle że łatwość, z jaką miejscowi ustalają reguły na drodze, nie przekłada się niestety klarowne zasady życia społecznego. W ""Trzech twarzach"" prowadzi to do tragedii. Albo i nie - w końcu obraz filmowy najłatwiej poddać manipulacji.    Panahi opuszcza Teheran i przyjeżdża na daleką prowincję wraz z gwiazdą irańskiego kina, Behnaz Jafari. Celem wyprawy jest rozwiązanie zagadki śmierci lokalnej nastolatki, Marziyeh Rezaei. W otwierającej utwór, nagranej telefonem komórkowym scenie widzimy, jak dziewczyna, niedoszła studentka filmowego konserwatorium, rozdziela odpowiedzialność za swoje samobójstwo na znajomych, nieznajomych oraz - co zaskakujące - Jafari, po czym wiesza się na gałęzi. Ale czy to, co oglądamy, wydarzyło się naprawdę? Aktorka kwestionuje autentyczność nagrania. Reżyser twierdzi, że jeśli istotnie zostało ono przemontowane, była to robota profesjonalisty - a tych w zabitej dechami dziurze ze świecą szukać. Śledztwo wiedzie aż do domu dziewczyny. Jednak znając chociaż trochę Panahiego, wiemy, że nie o śledztwo tutaj chodzi.   Od pytania, gdzie leży prawda, istotniejsza jest dla reżysera opowieść o roli artysty w hermetycznej i konserwatywnej kulturze. To wątek, który powraca w jego twórczości regularnie (""To nie jest film"", nagrodzone berlińskim Złotym Niedźwiedziem ""Taxi-Teheran"") i który wielokrotnie ustawiał go na kursie kolizyjnym z władzą. W oczach rodaków, zarówno Panahi, jak i Jafari pozostają narodowymi bohaterami, lecz status, który osiągnęli, wiąże się również z odpowiedzialnością - większość z napotkanych po drodze ludzi traktuje filmowców jak rzeczników swojej sprawy. W bodaj najlepszej scenie filmu, jeden z gospodarzy prosi aktorkę, by ta zabrała do Teheranu napletek jego obrzezanego syna. Zgodnie z tradycją, ma to przynieść chłopakowi sukces w wielkim świecie.    Kiedy rozszalały brat złorzeczy nastolatce, a matka zamyka go, niczym wściekłego psa, w komórce, Panahi uderze w lekkie, niemal komediowe tony. Ale śmiech błyskawicznie więźnie w gardle. Interesy miejscowej ludności oraz artystów są nie do pogodzenia, a przynajmniej nie w tym przypadku. Stawką jest bowiem los kobiet, którym patriarchalna kultura narzuca chomąto z chwilą narodzin. Nieprzypadkowo opowieść o Marziyeh zostaje zestawiona z historią zubożałej gwiazdy kina i estrady, którą rewolucja islamska zepchnęła na samo dno. Z kolejnych relacji i rozmów wyłania się obraz zepchniętej na margines oficjalnej kultury, artystycznej partyzantki.    Panahi, który w 2010 roku został skazany na areszt domowy oraz dwudziestoletni zakaz wykonywania zawodu, zaś festiwalowe hity szmuglował na dyskach przenośnych, dobrze rozumie swoje bohaterki. W akcie zwrócenia kamery na siebie nie dostrzeżemy więc niczego wykoncypowanego czy pretensjonalnego.  Jego film - rozegrany na styku dokumentu oraz kina drogi - to rzecz głęboko humanistyczna, wyrosła na gruncie empatii. Zaś twarze reżysera, aktorki i dziewczyny, o której świat dotąd nie słyszał, przypominają, że wciąż istnieją miejsca, gdzie sztukę tworzy się z duszą na ramieniu. "
Czyściciele internetu (2018),7,"""Pamiętaj, żeby napić się wody. Homo sapiens piją wodę"" – szydził mem z robotycznie beznamiętną twarzą Marka Zuckerberga, owoc kwietniowego przesłuchania przed amerykańskim Kongresem. Po aferze Cambridge Analytica chyba już nikt nie ma wątpliwości, że cyber-korporacje nie są do końca tym, za co bardzo chciałyby uchodzić – bractwami szlachetnych inżynierów, dostarczycieli nowoczesnych technologii, tylko w ekstremalnych przypadkach ingerujących w treści ""szerowane"" przez użytkowników. ""Czyściciele internetu"" Hansa Blocka i Moritza Riesewiecka  traktują o ciemnej stronie utopii – o Facebooku, Twitterze i Google'u jako globalnych tytułach prasowych, zatrudniających dziesiątki tysięcy redaktorów, dzień w dzień ""gumkujących"" cyberprzestrzeń z tego, co zakazane, obrazoburcze, złe. Redaktorów, dodajmy, całkowicie anonimowych, rozsianych po całym globie, głównie – co jest żelaznym prawem outsourcingu – po krajach rozwijających się, konkurujących niskimi kosztami pracy i elastycznością przepisów.  I właśnie ze względy na jawnie polityczny temat miałem pewne obawy, czy film nie pójdzie w w stronę tendencyjnej rozprawki ideologicznej – czegoś w stylu ""Bardzo biedny człowiek w ekstremalnych środowiskach pracowniczych"". Szczególnie, że Block i Riesewieck rozmawiają z moderatorami FB z zaledwie jednego kraju – Filipin – posługując się przy tym dość ryzykownym zabiegiem stylistycznym: bohaterów nagrywają w nocy, pośrodku pustych biurowych open space'ów, w atmosferze szpiegowsko-konspiracyjnej. Ci z Filipińczyków, którzy już dla Facebooka nie pracują i zdecydowali się ujawnić twarze, opowiadają o bezsennych nocach po przejrzeniu tysięcy zdjęć i filmów z dziecięcą pornografią i torturami; niektórzy wpuszczają reżyserów do swoich domów – najczęściej w biednych, przeludnionych slumsach Manili – potwierdzając tylko tezę, że Dolina Krzemowa żeruje na taniej sile roboczej.  Arcyciekawe są natomiast sposoby, w jakie bohaterowie usiłują nadawać sens monotonnej i stresującej harówce – jedna z kobiet, gorliwa katoliczka, tłumaczy na przykład, że kasując zdjęcia nagich piersi i penisów broni internetu przed siłami Szatana; z kolei chłopak z emo grzywką naśladuje obecnego prezydenta Filipin – tak jak Rodrigo Duterte wysyła do piachu dilerów narkotykowych, tak on – klikając ""skasuj"" lub ""zignoruj"" – wyznacza granice praworządnego internetu. Ale z tych rozproszonych wypowiedzi i obrazów trudno wyabstrahować jakieś bardziej ogólne wnioski – case studies jest po prostu zbyt mało. Skądinąd nie jest już chyba wielką tajemnicą, że Facebook podzleca moderowanie treści także firmom działającym w Polsce – znajomi, którzy otarli się o tę pracę, mówili mi o stosunkowo godziwych zarobkach i opiece psychologa. Wszystko zależy więc od kontekstu, chociaż sama praktyka outsourcingu rzeczywiście generuje duże pole do nadużyć.  Na szczęście ""Czyściciele..."" zagadnienie obiegu treści w mediach społecznościowych traktują wieloaspektowo, skupiając się nie tyle na samych warunkach pracy u podwykonawców Facebooka, co na paradoksach i wyzwaniach stojących przed moderatorami. Trzeba bowiem wiedzieć, że regulaminy wielkich platform internetowych są z jednej strony niezwykle płynne i dają pole do bardzo szerokiej interpretacji, z drugiej zaś – muszą się liczyć z lokalnym prawodawstwem, które za nielegalną może przecież uznać działalność opozycji politycznej albo nawoływanie do demokratycznych reform. Dodatkowo: czy moderator z Filipin na pewno jest na tyle zaznajomiony z różnymi kontekstami społeczno-politycznymi, żeby odróżnić wizualną dokumentację przemocy policji od propagandy ISIS? Albo ofiarę czystek prezydenta Duterte od zwłok meksykańskiego dilera narkotykowego? Block i Riesewieck stawiają te fascynujące pytania zupełnie otwarcie, pokazując, na jak arbitralnych zasadach opiera się proceder ""cenzurowania"" mediów społecznościowych. Kiedy na przykład obrazy zniszczeń w Syrii mogą zostać zaklasyfikowane jako ""zbyt drastyczne"" i szybko ""wygumkowane"", po Facebooku bez przeszkód ""wiralują"" posty zachęcające do mordowania Rohingjów w Mjanmie (dawnej Birmie). Paradoks goni paradoks.  Liczy się litera prawa i litera regulaminu – jeśli na FB tabu jest nagość, to łupem bezrefleksyjnego kasowania padnie każdy jej przejaw, nawet satyryczny rysunek Donalda Trumpa z małym penisem (przypadek autentyczny). Czyściciele – jako że muszą wyrobić dzienną normę ""kliknięć"" – wolą nie odróżnić sztuki od pornografii i satyry od nienawistnej propagandy. Chcąc utrzymać bieda pracę za bieda płacę, mimowolnie przyczyniają się do pogłębiania globalnego chaosu informacyjnego i polaryzacji społeczeństw. Block i Riesewieck upychają tę gęstwinę tematów w niecałych 90 minutach – i wychodzi im z tego zaskakująco spójny reportaż o pułapkach globalizacji. Jeden z tych, które pożera się szybkim chapsem i w głębokim skupieniu. Wyciągający za fraki z bagienka marazmu, uczulający na bolączki ziemskiej wspólnoty. I nie ma większego znaczenia, czy Mark Zuckerberg jest dla nas bogiem kreatywności czy szatanem inwigilacji. Baniek społecznościowych mamy może i tysiąc, ale internet – wciąż tylko jeden."
Najczystszy jest popiół (2018),8,"W jednej ze scen ""Ash Is Purest White"" bohaterowie oglądają na wielkim ekranie ""Zabójcę"" Johna Woo - arcydzieło kina gangsterskiego oraz pean na cześć szorstkiej, męskiej przyjaźni. Jako że sami są gangsterami, rządzą i dzielą w górczniej mieścinie na terenach prowincji Shanxi, łatwo zrozumieć zarówno ich filmowe fascynacje, jak i rozczarowanie rzeczywistością nieprzystającą do ekranowej fantazji. W obiektywie chińskiego mistrza Jia Zhangke nie są ani idealizowani, a nie demitologizowani: nie głaszczą kotów na skórzanych fotelach, ale lubią od czasu do czasu pomachać sobie pistoletem. Ot, banda spoconych facetów, którzy od gruchotania czyichś kości wolą mahjonga.  Świat małomiasteczkowej gangsterki poznajemy oczami Qiao (w tej roli wieloletnia muza, a prywatnie żona reżysera Tao Zhao), miejscowej piękności oraz dziewyczny lokalnego bossa, Guo Bina (Liao Fan). Kiedy widzimy ją w trakcie zakupów, czułej opieki nad pijanym ojcem, czy w tanecznym szale na parkiecie, czujemy, że coś za piękne to wszystko, że wkrótce film przestanie się toczyć w rytmie YMCA. Zhangke nie wykorzystuje jednak ekspozycji w celu podkręcania napięcia, tylko tworzy z niej autonomiczną opowieść – to historia świata odchodzącego do lamusa, poddanego agresywnej modernizacji. Wstrząs nadchodzi w momencie, gdy Qiao, broniąc Bina przed bandą rzezimieszków, wypala w powietrze z jego niezarejestrowanej broni. Z miłości do swojego mężczyzny oraz – jak się domyślamy - lojalności wobec mafijnej braci, bierze na siebie winę, a po pięcioletniej odsiadce i odkryciu, że komitet powitalny zaspał, zadaje sobie fundamentalne pytanie: co teraz?  Chociaż nakręcona w dwóch długich ujęciach scena, w której Bin kładzie pokotem małą armię zbirów, zawstydziłaby pewnie i samego Johna Woo, ""Ash Is Purest White"" nie jest ani kinem akcji ani mrocznym thrillerem o zemście. To zarazem subtelne studium związku, klasyczny melodramat o niespełnionej miłości i społeczna panorama ewoluujących Chin. Słowem, koktajl, który twórca ""Nawet góry przeminą"" potrafi przyrządzić z zawiązanymi oczami. Qiao to zresztą kobieta, wokół której mógłby osnuć dowolną historię – postać napisana z takim wyczuciem psychologicznych niuansów i o tak wiarygodnych motywacjach, że trudno nie dostrzec w niej ostatecznej inkarnacji wszystkich dotychczasowych bohaterek z jego filmografii. W pierwszym akcie filmu jest nie tylko chińską Bonnie Parker, ale też cichą opiekunką miejscowych robotników oraz dumną strażniczką gangsterskiego kodeksu. Kiedy po latach wychodzi na wolność, w zgrzebnej bluzce i włosach związanych w kitkę, jawi się jako zupełnie inna kobieta. Gdy w celu zdobycia pieniędzy, nagabuje przypadkowych facetów i podaje się za rzekomą siostrę ich brzemiennej dziewczyny, okazuje spryt godny rebelianckiego trickstera i zarazem potrzebę symbolicznej zemsty na męskim gatunku.  Oczywiście, przed miłoścą – nawet u tak chętnie ironizującego reżysera jak Zhangke – nie ma ucieczki, więc bohaterowie dopisują kolejne rozdziały do życiowego dramatu. Opowieść o ich związku, nakręcona kilkoma różnymi kamerami, w trzech formatach i rozłożona na prawie siedemnaście lat, przenika się na niemal organicznym poziomie z historią regionu Shanxi. Zaś pukająca do bram kolejnych miast nowoczesność wchodzi w klincz z tradycją reprezentowaną przez stare mafijne zwyczaje. Czasem reżyser traktuje to zderzenie z sarkastycznym dystansem: ilekroć Bin wkłada do ust papierosa, melduje się przed nim cały garnizon podwładnych z zapalniczkami. Zwykle jednak jest śmiertelnie poważny i dostrzega w etykiecie gangsterskiego podziemia niezbywalną część lokalnej kultury.  Od czasu ""Dotyku grzechu"", w którym poniesiona na rzecz beneficjentów systemu ofiara zmusiła biedotę do krwawego odwetu, Zhangke wyraźnie złagodniał. Ale też największą siłą jego kina nie była nigdy ostra jak brzytwa krytyka ekonomicznych dysproporcji, tylko ironia i empatia splecione w nierozerwalnym uścisku. W jednej ze scen Qiao podróżuje w górę Jangcy, a z zamontowanych na łodzi głośników płynie opowieść o planowanej relokacji mieszkańców zagrożonej powodzią wioski i ambitnym projekcie hydroelektrowni. Pierwszy dzień reszty jej życia okazuje się tym samym sprawą narodową – bez względu na to, gdzie i z kim zakończy swoją odyseję, ukojenie może znaleźć tylko we wspólnocie."
Jeszcze dzień życia (2018),5,"Animacja to niewdzięczna pasja: powstaje bardzo długo w porównaniu do innych rodzajów kina, ale nie przekłada się to na jej metraż. Oglądamy ją na równi z dokumentem czy fabułą, lecz przyzwoitość każe pokłonić się i docenić wysiłek twórców, zawsze określany mianem ""benedyktyńskiego"". Przez lata buduje się również oczekiwania, gdyż autorzy muszą udzielać wywiadów i podkręcać temperaturę aż do premiery. W tym przypadku było to imponujące osiem lat - trzy tysiące dni z życia Damiana Nenowa, Raúla de la Fuente i wielu innych osób zaangażowanych w produkcję.Patrząc na to z tej perspektywy, nie wypada pytać, czy było warto. W końcu trzeba być idealistą, aby poświęcać tyle swego czasu na cokolwiek. Kino jest jednak niesprawiedliwe. To, co mogło być świetną ideą prawie dekadę temu, dziś jest dowodem na to, że świat nie stoi w miejscu: pełnometrażowych produkcji animowanych z roku na rok jest coraz więcej, zmienia się rynek i zmieniamy się my, widzowie.  Sam temat jest uniwersalny: reporter jedzie na front, próbując ustalić prawdę o przebiegu wojny. W tym przypadku jest to Ryszard Kapuściński w 1975 roku w Angoli, gdzie rozstrzygają się losy całej Afryki. Czy rzeczywiście granicę szturmują rzeczywiście bataliony RPA wspierane przez CIA? - oto pytanie, które spędza mu sen z powiek. Czy powinien poinformować świat o swoich odkryciach i wziąć pod uwagę, jak zmienią one przebieg konfliktu? To z kolei kwestia kluczowa dla filmu - aktualna również dziś, nawet jeśli zamiast maszyny do pisania i teleksu używamy telefonów satelitarnych i twittera.  Niestety, wojny informacyjne, hybrydowe przebiegają dziś zupełnie inaczej. Zmieniła się też perspektywa, z jakiej postrzega się pracę reportera wojennego. Wiemy dobrze, że zawsze jest zaangażowany - istotniejsza jest w tym wypadku jego postawa. Trudno też przekonać odbiorców, że zdjęcia twarzy umierających ludzi mogą być hołdem dla odchodzących, gdy media chorują na pornografię przemocy i publikując najróżniejsze ""oblicza śmierci"", kierują się skandalem. Jest więc ""Jeszcze dzień życia"" bardzo wartościowym obrazem z historii reportażu. Można uczyć się na nim historii tego gatunku literatury. Jest też hybrydą animowano-dokumentalną, bo twórcy odnajdują bohaterów książki Kapuścińskiego i przeprowadzają z nimi wywiady. Trudno jednak zrozumieć, po co ten wysiłek. Żeby zweryfikować znane fakty? Potwierdzić prawdę w czasach nadużywanej ""postprawdy""?  Film tłumaczy, dlaczego Kapuściński czuł się tak dobrze na wojnie, twórcy przywołują obraz z wybuchu II wojny światowej podczas jego dzieciństwa. Szkoda tylko, że poprzestają na płytkiej psychoanalizie, nie pokazując mechanizmu swoistego uzależnienia od wojny. Szkoda też, że postać z pięknie odwzorowanymi rysami reportera, ani razu nie rozjaśnia ekranu swoim słynnym drapieżnym uśmiechem.  Jeden z rozmówców mówi, że Kapuściński nie szukał na wojnie przyjaciół, tylko osób wpływowych, które mogły go przerzucić w zapalne punkty. A jednak wszyscy, których spotkał i uwiecznił w swojej literaturze, wspominają go z wielką przyjaźnią. Najciekawszą postacią okazuje się Farusco – portugalski żołnierz, który pod wpływem tego, co ujrzał w Angoli, przeszedł na stronę wroga i poprowadził armię żołnierzy na południowym froncie. Wielu walczących miało dopiero po 12 lat, płacono im jedzeniem, a pieniędzmi tylko, gdy wygrali starcie - prawie bezbronni. Farusco sam traci syna na skutek zemsty wrogich oddziałów i opowiada o tym w tak poruszający sposób, że jego osobista strata staje się bardziej emocjonalna niż cała ta ""malownicza"" groza wojny. Sceny śmierci zrealizowane w komiksowej animacji zostawiają mnie obojętną. Mocny za to staje się widok jaskrawo kolorowego świerszcza konającego w ognisku, który puentuje palenie zwłok ofiar, stosów ciał oblanych benzyną. Może więc film uświadamia, jak bardzo spowszedniały nam obrazy ekstremalnej przemocy.  Trudno uniknąć porównania obrazu Nenowa i de la Fuente do ""Walca z Baszirem"" Ariego Folmana. Niestety, na niekorzyść dla tego pierwszego. Sceny sennych koszmarów, kiedy ożywają zmarli, albo gdy sala wykładowa zmienia się w pole bitwy, mogłyby znaleźć się w kiepskiej grze komputerowej i wypadają niestety kiczowato. Zaś ""błękitna"" scena po śmierci Carloty, gdy cały świat wojennej zawieruchy opada na dno wielkiego oceanu i osiada tuż obok ogromnego, nagiego ciała kobiety, wygląda wręcz jak bezpośredni cytat z Folmana.  Wychodząc z kina, będziecie za to chcieli wrócić do genialnych książek Kapuścińskiego. Przeczytać je na nowo albo po raz pierwszy. Myślę, że zanucicie również piosenki ze świetnej ścieżki dźwiękowej (zwłaszcza afro-beatowe ""Better Change Your Mind"" Williama Onyeabo). A że będziecie również, jak to mówili na froncie w Angoli, trochę ""confusao""? Cóż, jak przekonują w finale bohaterowie filmu, dezorientacja też może pozytywnym, umacniającym doświadczeniem. I niech ich słowa będą mottem twórców przy pracy nad kolejnymi pełnometrażowymi animacjami. "
Sorry Angel (2018),4,"W swoim nowym filmie Christophe Honoré (""Piosenki o miłości"") stara się powiedzieć ciekawe rzeczy na temat wielu spraw, ale głównie przypomina o tym, że nikt tak pięknie jak Francuzi nie pali papierosów i nie czyta książek – z palcem zatkniętym za obwolutę i drugą ręką zawieszoną wielkopańsko w powietrzu. To w ogóle niezwykle piękny film i wszystko jest w nim piękne: noce i dnie, Eros i Tanatos, szczytowanie i umieranie. Jak mawiała kobieta z innego świata oraz innego kina: bardzo to ładne, ale na co właściwie patrzymy?   Rozpoczyna się od ulicznej schadzki pisarza Jacquesa (Pierre Deladonchamps) z młodym kochankiem. Potem są kolejne spotkania, z których wyłania się portret spełnionego pisarza, czarującego aforysty oraz czułego ojca - faceta, który chce żyć szybko, ale wolałby nie umrzeć młodo. Są lata 90, wokół szaleje epidemia AIDS. Jacques też jest zarażony, lecz jak zapewnia lekarz – ciało wciąż pozostaje jego sprzymierzeńcem. Gdzieś po drugiej stronie tęczy nastoletni Arthur (Vincent Lacoste) odrzuca wdzięki swojej dziewczyny - nudzi mu się, poza tym i tak woli mężczyzn. Czyta książki, pali papierosy, chodzi do kina, wreszcie – spotyka Jacquesa. Romans wisi w powietrzu. Kilka metrów pod chmurką artystycznych pretensji.   Swój wątpliwej jakości melodramat Honoré tka z ulotnych spojrzeń, seksownych gestów, naturalistycznych scen erotycznych i diatryb na temat potęgi literatury. Nie jest to lekkostrawna mieszanka, w czym – jak nietrudno się domyślić – główna zasługa diatryb. Chociaż reżyser odmalowuje portret paryskiej bohemy z dbałością o psychologiczne oraz scenograficzne detale, bohaterowie sprawiają wrażenie niebiańskich istot, które lewitują nad chodnikami i którym mieszczański motłoch kolektywnie odbiera tlen. Patrzy się na nich z zazdrością, ale słucha - z trudem. Nawet pomimo sporego wysiłku całej stawki aktorskiej, operatorskiego polotu Rémy'ego Chevrina oraz inscenizacyjnego talentu reżysera.    Poza odważnymi rolami Deladonchampsa i Lacoste’a oraz kilkoma komediowymi perełkami, które podrzuca doskonale obsadzony Denis Podalydès, znajdziemy w filmie Honore'a historię, której zawsze warto posłuchać. To opowieść o zakochaniu się w czyimś potencjale - o miłości nie do człowieka, a do fantazji na jego temat. Przydałoby się jednak, żeby ktoś tu dotknął stopami podłoża i uchwycił moment, w którym rzeczywistość weryfikuje wyobrażenia kochanków. Marzenie ściętej głowy. Kiedy bohaterowie poznają się na seansie ""Fortepianu"" Jane Campion - filmu o napiętnowanej, tragicznej miłości - pisarz dochodzi do trafnej konkluzji, że jest to sztuka godna podziwu. Tyle, że w ""Fortepianie"" wszyscy taplali się w - dosłownym i metaforycznym - błocku, a rany na ciele nie układały się w fotogeniczne wzory."
Superagentka (2017),6,"Życie dorastającej dziewczynki jest jak praca prywatnego detektywa. Ta teza na pierwszy rzut oka może wydawać się dość karkołomna. Reżyserka Karla von Bengtson w animacji ""Superagentka"" podjęła się zadania jej udowodnienia. I trzeba przyznać, że jej wywód jest całkiem przekonujący.        Copenhagen Bombay Rights 1 Autorka przeprowadza dowód, opowiadając historię 10-letniej Agathe-Christine. Jej matka jest policjantką, która właśnie przeprowadziła się do nowego mieszkania. Dziewczyna ma jeszcze starszą siostrę i młodszego brata. O ojcu w filmie się nawet nie wspomina, za to matka wielokrotnie powtarza teksty o ""nowym początku"". Pozornie jednak Agathe-Christine nie jest zainteresowana rodzinnymi problemami. Rezolutna dziewczynka ma własne marzenia, które z imponującym uporem będzie się starać zrealizować. Chce zostać prywatnym detektywem. Paraduje więc po mieście w marynarce i filcowym kapeluszu na głowie. Zdołała nawet przekonać lokalnego sklepikarza, by pozwolił jej rozwiązać zagadkę drobnego złodziejaszka, który okrada jego spożywczak. A przede wszystkim inwigiluje życie Vincenta, chłopca mieszkającego po sąsiedzku, choć nie chce przyznać - nawet przed samą sobą - dlaczego to robi.  To, co opisane powyżej, nie stanowi jednak sedna ""Superagentki"". To jedynie zestaw narzędzi, dzięki którym reżysera może skonstruować prawdziwy dowód na potwierdzenie swojej początkowej tezy. Za błahymi perypetiami głównej bohaterki kryją się bowiem prawdziwe problemy i dramaty każdego dziecka. Film von Bengtson opowiada o tym, jak ciężko jest czasem znaleźć przyjaciół, a jeszcze trudniej zrozumieć emocje - własne i cudze - oraz właściwie zinterpretować wydarzenia, których jest się świadkiem. Reżyserka pokazuje, że dla dziecka świat jest nieprzerwanym ciągiem poszlak i wskazówek, które trzeba zgromadzić, skatalogować i właściwie zinterpretować. Dziecko z konieczności musi zachowywać się więc jak detektyw, choć śledztwo, które prowadzi nie dotyczy tak naprawdę zbrodni, ale samego życia: zrozumienia źródeł bólu i radości, przyczyn i skutków podjętych decyzji.        Copenhagen Bombay Rights 1 Jest to ciekawa konstatacja, której jednak dziecięca widownia nie doceni. A jest to w zasadzie wszystko, co ""Superagentka"" ma do zaoferowania. Brakuje tu ciekawego morału, który byłby czytelny dla młodych widzów. Zostaje im zatem lekka historyjka o dziewczynce, chłopczyku i gadającej nie-jaszczurce. Spokojna narracja i mało inwazyjna stylistka da dzieciom szansę wyciszyć się w trakcie seansu, ale to doświadczenie raczej nie będzie miało trwalszych skutków, a wspomnienie o filmie szybko ulotni się w natłoku bardziej intensywnych bodźców. "
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
Miłość i hazard (2017),4,"Kiedy my szczycimy się cudem jasnogórskim i cudem nad Wisłą, Węgrzy znowu zawstydzają wszystkich – stają w narodowe szranki z cudownym koniem, ikoną na miarę psa Łajki i fińskiego trolla. Klacz Kincsem (dosłownie: ""Mój skarb"") to najszybsza wyścigówka w historii: w latach 1874-1887 wygrała 54 gonitwy (na 54, w których brała udział), zyskując status bogini hazardzistów i ulubienicy samego cesarza Austro-Węgier Franza Josepha. Postawiono jej pomnik w centrum Budapesztu, a teraz uczyniono główną bohaterką tak zwanej ""superprodukcji historycznej"". Na pierwszy rzut oka widać, że ""Kincsem"" (w polskiej dystrybucji pod tytułem ""Miłość i hazard"") powstał z potrzeby krzewienia narodowej dumy i podnoszenia lokalnych morale. Ze sporym zastrzykiem gotówki z Narodowego Funduszu Filmowego i wsparciem rządu, film powiela wszystkie największe błędy taniego kina patriotycznego – usiłuje zadowolić wszystkich, mieszając prostą (a miejscami zwyczajnie tandetną) rozrywkę ze schematami kina gatunków i nachalnym dydaktyzmem. Nawet jeśli pieniądze pozwoliły zastąpić część strzechy dachówką, wciąż mamy do czynienia z tym samym produkcyjnym skansenem.         SKYFILM Studio Ltd.DRPCafé Film  Superszybka klacz nie jest więc po prostu koniem sportowym, ale – jak się nam od początku wtłacza wielką scenariuszową chochlą  – symbolem niepodległych Węgier i narodu, który najwyżej ceni niezależność i przed nikim nie ugina karku. Autentyczną historię Kincsem wrzucono w fikcyjne ramy i to w takim sposób, żeby wydźwignąć na pierwszy plan rywalizację węgierskich środowisk niepodległościowych ze zwolennikami CK Monarchii. Młody hrabia Erno Blaskovich jako dziecko był świadkiem wstrząsającej sceny: na jego oczach zginął ojciec, zastrzelony przez dawnego przyjaciela – Otto von  Oettingena – w ramach kary za udział w rewolucyjnym spisku przeciwko cesarzowi. Rodzinna posiadłość przechodzi w ręce rodu von Oettingenów – zauszników Habsburga – a Erno – już jako dorosły facet – wiedzie życie pariasa: tuła się po burdelach, za dużo pije, uprawia miłość w operach i na proszonych balach. Obstawia także gonitwy, na czym traci resztki majątku i wpada w długi. To wtedy ten fanatyk koni wyścigowych zaczyna się interesować Kincsem – klaczą narowistą i chorującą na reumatyzm, którą na aukcjach wycenia się nisko i nie daje żadnych szans na torze. Inwestycja jest oczywiście strzałem w dziesiątkę – zarówno biznesowym, jak i patriotycznym. A w tle same hity – miłość do córki znienawidzonego wroga oraz spisek wąsatego ""z Bożej Łaski"" cesarza Franza Josepha (""Nie oddam Węgier za konia!"").    I nie jest nawet tak, że ""Miłość i hazard"" atakuje dydaktyczną nudą z jakąś żarłoczną intensywnością. Twórcy zadbali, żeby flagowa narodowa ""superprodukcja"" czerpała z najbardziej sprawdzonych źródeł – kina płaszcza i szpady, salonowego romansu, westernu, operetki. Dużo w tym wszystkim czysto sportowych emocji – kolejne gonitwy śledzimy z zapartym tchem, mimo że wynik od początku jest przesądzony, a nachalne slow motion raz za razem psuje czyste powietrze. Jeśli pojedyncze momenty autentycznie cieszą i wciągają, to już dwie godziny oglądane jako całość tchną rzemieślniczą tanioszką. Są jak spektakl teatralny wystawiony w gmachu muzeum – kostiumy i scenografie dopieszcza się z nabożną czcią, bokobrody kroi pod epokę, a my i tak wietrzymy gigantyczną ściemę, bo w czyjejś kieszeni właśnie dzwoni komórka, a za ścianą dudni autobus. Nawet cyfrowo zrekonstruowane XIX-wieczne metropolie emanują cukierniczym kiczem – przywodzą na myśl pudełka bombonierek zakupione na lotnisku w Wiedniu, prezent dla ukochanej babuni.         Tibor Gáspár,  Ernõ Fekete  SKYFILM Studio Ltd.DRPCafé Film  ""Miłość i hazard"" to więc nie tyle pełnokrwiste kino kostiumowe, co jarmarczna rekonstrukcja historyczna, która traci dramaturgiczny impet po mniej więcej godzinie seansu – to wtedy zaczynamy się gorączkowo rozglądać za kolejną atrakcją do odhaczenia i watą cukrową do skonsumowania. A tych brak – tak jak brak nowoczesności, życia, filmowej energii. I jest to niestety wielki problem populistycznej wyobraźni – zbyt nabuzowanej narodowym sterydem, żeby przeliczać własne zamiary na twardą walutę możliwości. A jako że nasza kultura lubi ostatnio hardo spoglądać w stronę Węgier, apeluję – nie idźmy tą drogą. Kolejnych historycznych tanioch możemy już nie przeżyć."
Tully (2018),6,"Kiedy Marlo (Charlize Theron) w środku nocy odchodzą wody płodowe, reżyser Jason Reitman filmuje ten moment z dyskrecją: widzimy tylko stopy drepczącej do łazienki bohaterki, po czym kamera pokazuje ją już w samochodzie, odwożoną do szpitala przez męża imieniem Drew (Ron Livingston). Nie padają między nimi żadne słowa, a Marlo ani przez moment nie zdradza oznak bólu ani nerwowości. To już trzecie dziecko; ""najłatwiejsze"", jak powiada kilka scen wcześniej Elyse, irytująco doskonała bratowa bohaterki (Elaine Tan).  Ten rutynowy, powtarzalny aspekt rodzicielstwa zostaje podkreślony w filmie ""Tully"" z całą mocą także w kilka scen później, kiedy Reitman i jego montażysta Stefan Grube serwują nam kilkuminutową mini-etiudę o przewijaniu, bezlitosnych pobudkach, utylizacji pieluch i wiecznym niedospaniu, której rytm wybijają klikane ciemną nocą włączniki światła. Rodzicielstwo rozbija rozdział dnia od nocy, każe przedefiniować pojęcie domowego nieładu (tolerancja na rozgardiasz nagle wzrasta), a nade wszystko – by zacytować scenariusz Diablo Cody – czyni z kobiecego ciała ""mapę strefy wojny, z żyłami wyrastającymi na żyłach"".       Mackenzie Davis,  Charlize Theron  Bron StudiosRight Way ProductionsDenver and Delilah Productions  I właśnie o tym – o wypychanym poza mainstream znoju i biologicznym chaosie macierzyństwa – jest ""Tully"", trzecia pełnometrażowa współpraca Reitmana z Cody, przychodząca do nas w 11 lat po ""Juno"" (2007): dyskretnie pro-life’owej komedii w stylu indie, która dla obydwojga twórców stanowiła błyskawiczną dźwignię kariery (a debiutującej scenarzystce przyniosła Oscara).  Nowy film zastaje jednak Reitmana z dość mocno poobijaną karierą i z wyraźnie zmieniającą się wrażliwością – zarówno ""Długi, wrześniowy weekend"" (2013), jak i ""Uwiązani"" (2014) to filmy przyjęte fatalnie. Bystry i bezczelny styl wczesnych filmów, rozkochanych w sypiących ripostami cynikach (zapoczątkowany w ""Dziękujemy za palenie"" (2005), a doprowadzony do perfekcji za sprawą ""W chmurach"" (2009), rozmył się w złotej poświacie i bliżej nieokreślonym mistycyzmie dnia codziennego, które są wyraźnie obecne także w ""Tully"". Film ma dość koślawą konstrukcję, a większość z 95 minut projekcji mija na meandrowaniu wokół tematów i relacji, które nie zostają ani w pełni określone, ani dramaturgicznie wyzyskane.  Mniej więcej w jednej trzeciej opowieści pojawia się tytułowa Tully – ""nocna niania"" wynajęta przez zamożnego brata Marlo w celu ulżenia jej w wykańczających obowiązkach matki trojga dzieci, zmagającej się na dodatek z histerycznymi atakami nadwrażliwego na bodźce zewnętrzne synka imieniem Jonah (Asher Miles Fallica). Tully pojawia się pod osłoną nocy i znika o poranku, zostawiając za sobą ład i poczucie harmonii, które wydają się niemal nadnaturalne. Jest jednocześnie seksowną smarkulą (podarte dżinsy, zwiewny top odsłaniający pępek, etc.), super-nianią obdarzoną totalną intuicją w kontakcie z niemowlakiem, a wreszcie New Age’ową filozofką, od pierwszej sceny diagnozującą problemy Marlo językiem life coachów w typie Tony’ego Robbinsa (""Nie uleczymy twojej całości bez uleczenie wszystkich twoich części"").       Ron Livingston,  Charlize Theron  Bron StudiosRight Way ProductionsDenver and Delilah Productions  Innymi słowy, Tully jest dziwacznym amalgamatem Geeny Davis z ""Przypadkowego turysty"" (seksownej ekscentryczki naprostowującej życie bohatera), recytującego mądrości mistrza Yody i latającej niani Mary Poppins: najsłynniejszej popkulturowej anielicy życiowej przemiany. Tully jest w tym filmie obdarzona rozświetloną twarzą Mackenzie Davis, sugerującą idealną fuzję rysów Laury Dern i Nataschy McElhone –  zawieszoną między figlarnością kumpeli a ciepłem idealnej matki. Nic dziwnego, że Marlo ulega jej urokowi do tego stopnia, że w pewnym momencie Cody i Reitman dyskretnie flirtują z możliwością delikatnego lesbijskiego romansu, leczącego siniaki twardej burżuazyjnej heteronormy, w której małżeński seks dawno wygasł. (W scenie z przyjaciółką ze studiów pojawia się nawet ślad wcześniejszych doświadczeń tego typu – koniec końców Cody i Reitman optują jednak za osobliwym trójkątem, którego w recenzji zdradzać nie wypada).  Nie jest to pierwszy film ostatnich kilku lat, w którym nakaz absolutnej matczynej perfekcji ulega terapeutycznemu uchyleniu. Dwie części ""Złych mamusiek"" (2016-17) robiły to samo w kluczu wyzwalającej anarchii. ""Tully"" luzuje więzy, ale robi to w kluczu niemal onirycznym, czyniąc tytułową nianię postacią prawie mistyczną – nie dziwi więc, że Reitman raz po raz powraca do sennej wizji syreny, koniec końców wyzwalającej naszą bohaterkę z pułapki w odmętach błękitnej wody. Można powiedzieć, że chronicznie przepracowana Ameryka, w której standard domu na przedmieściu z dwoma samochodami na podjeździe jest coraz trudniejszy do utrzymania, wyśniła sobie Tully jako dostarczycielkę chwilowej ulgi i prorokinię duchowej przemiany w jednym.       Charlize Theron  Bron StudiosRight Way ProductionsDenver and Delilah Productions  Dla Cody i Reitmana film ten znaczy domknięcie swoistej trylogii – po zachodzącej w niechcianą ciążę nastolatce z ""Juno"" (2007) i unikającej macierzyństwa bohaterce ""Kobiety na skraju dojrzałości"" (2011) – także z główną rolą Theron – w ""Tully"" mamy postać matki stopniowo godzącej się na rutynę życia i rozpoznającej w niej enklawę bezpieczeństwa, którą nawet tytułowa bohaterka afirmuje w pewnym momencie jako szczyt marzeń każdego człowieka. Jest to wizja konserwatywna, ale wyczulona na psychiczny i fizyczny koszt dźwigania odpowiedzialności za rodzinę w świecie późnego kapitalizmu.  Na koniec wypada dodać, że głównie dzięki Charlize Theron – równie przekonującej w momentach absolutnego przemęczenia, w których Marlo potrafi co najwyżej zażerać się nachosami, gapiąc się w reality show pod tytułem ""Żigolaki"", co w scenach głębokiej intymności między matką a dzieckiem, jaką Reitman otwiera film – ""Tully"" mimo wszystko działa. Jest to mały, dziwny i niespodziewany film; równie chimeryczny jak mały nadwrażliwiec Jonah i równie zagadkowy, jak pojawiająca się i znikająca znienacka bohaterka tytułowa.  "
Lato (2018),5,"Młodzi rockowcy to samograj: z gitarą, papierosem w ustach, zmierzwioną czupryną – trudno o bardziej fotogenicznych bohaterów. Jeśli jeszcze żyją w epoce politycznego reżimu, a może i nawet są dobrymi muzykami, stanowią najlepszy materiał dla kina. Dlatego filmowa biografia lidera zespołu KINO, legendy ZSRR lat 80. wydaje się strzałem w dziesiątkę box-office'u nie tylko Rosji i krajów byłego bloku socjalistycznego, ale także reszty świata, która nie znała dotąd nowofalowego brzmienia z Leningradu. Do tego trójkąt miłosny: Mike (grany nie przez aktora, ale przez wokalistę zespołu Zwieri Romana Bilyka), Natasza (Irina Starshenbaum znana z ""Czarnej wody"") oraz Wiktor (koreański aktor Teo Yoo, wychowany w Niemczech, znany z filmu ""Przebudzeni""). Fascynacja artystyczna jest tu silniejsza niż ta seksualna, a rodzina – trwalsza niż przyjaźń. Wszystko zaś zaklęte w nostalgicznych, czarnobiałych panoramicznych zdjęciach. Nostalgia aż kipi z ekranu, każde zmrużenie oczu wygląda sexy... Widzieliśmy to wielokrotnie w najlepszych filmach muzycznych: ""The Doors"", ""I'm Not There"", ""Idolu"".  Co nowego dodaje do historii gatunku Kiriłł Sieriebriennikow (""Uczeń"", ""Dzień w Juriewie"", ""Grając ofiarę""), reżyser o którym głośno zwłaszcza dlatego, że został zamknięty i zakneblowany przez władze swego kraju? Na pewno próbuje przypomnieć, że z fascynacji Davidem Bowiem czy Bobem Dylanem rodziły się fenomeny, o których na Zachodzie nikt nie miał pojęcia – tak samo jak i my, zapatrzeni w polskie kapele tamtych czasów: Siekierę, Miki Mauzoleum czy Dezertera, mogliśmy poznać osiągnięcia punka za naszą wschodnią granicą tylko dzięki książce Kostka Usenki ""Oczami radzieckiej zabawki. Antologia radzieckiego i rosyjskiego undergroundu"". Jej bohaterowie przeżywali koszmar nieporównywalny z polskimi punkowcami: trafiali do więzienia, byli wyrzucani z pracy, prześladowani za homoseksualizm, cierpieli skrajną biedę albo wręcz trafiali do psychiatryka za swoje utwory jak członkowie zespołu Grażdanskaja Oborona albo Wiktor Coj, lider wspomnianego KINA, który próbował w ten sposób wyłgać się od służby wojskowej. To wszystko stanowiłoby genialny materiał dla filmu, gdyby tylko odważnie sobie z nim poczynać. Niestety, Sieriebriennikow nie podołał. Być może dlatego, że jeszcze w trakcie zdjęć został aresztowany. A może z zupełnie innego powodu.  Nie dowiemy się, jak wyglądałby ten film, gdyby reżyser nie otrzymał rzekomych zarzutów o defraudację budżetu zarządzanego przezeń niezależnego teatru Platforma i natychmiastowego wyroku w postaci aresztu domowego (w rzeczywistości chodziło rzekomo o homoseksualne treści, jakimi nasycił swój balet o Rudolfie Nuriejewie w Teatrze Bolszoj). Dość powiedzieć, że w sierpniu 2017 nie było go już na planie, a film musiała kończyła druga ekipa – oczywiście według produkcyjnej wersji scenariusza, która zakładała musicalowe sceny do hitów takich jak ""The Passenger"" Iggy'ego Popa czy ""Run Run Run"" Velvet Underground odśpiewywane przez – jakżeby inaczej – pasażerów trolejbusu. Wszystkie hity Lou Reeda, T-Rexa czy Blondie są tu wyrecytowane bądź całkiem naturalnie wykonane przez postaci typu: gruba baba z siatami, sztywni urzędnicy w gajerach albo długowłose gidie-fanki gwiazdorów, słowem: typowe figury, znane z wielu filmów zza Buga. To one zaludniają ekran i zapewne stoją w opozycji do tych, które dopiero mielibyśmy szansę poznać: a zwłaszcza głównej do postaci Wiktora Coja, rosyjskiego Jamesa Deana o koreańskich rysach, którego występom towarzyszyła histeria równa ""beatlesmanii"" i który aż do swojej tragicznej śmierci zmieniał sceniczne wcielenia prawie tak często jak David Bowie. Reżyser pozwala mu wprawdzie stylowo prześlizgiwać się po ekranie, ale nie pozwala nam lepiej go poznać. Odbiera też postaci całe ""mięcho"": namiętności, zmarszczki na fotogenicznej tafli, jakiekolwiek negatywne emocje. Nawet erotyka zostaje wyprana z niezdarności, błędu i potu. Wszystko musi pozostać nieskazitelnym portretem ludzi, którzy popijają piwko, a  deszcz nigdy nie rozmywa ich makijażu.  Najlepsze, co oferuje ""Lato"", to momenty lekkiego, bezpretensjonalnego musicalu, dowcipnie osnutego wokół nowofalowych hitów. Czasem naprawdę zabawnego, jak wtedy, gdy Mike przeczekuje ulewę w budce telefonicznej, wiedząc, że w domu żona spotyka się z kochankiem. Nawet i stamtąd wyrzuca go jednak pijana raszpla, odbierając flaszkę wina i prosząc o drobne, które połknął jej automat. Potem idą razem w strugach deszczu, a ona recytuje tekst ""Call Me"" zespołu Blondie, wyrzucając z siebie żal do niewdzięcznego kochanka. Każda scena śpiewana wyróżnia się też animacją – prostą, jakby ktoś pomazał zdjęcie długopisem, dorysował trupią czachę, napis ""Punk's not dead"" albo wydrapał go na taśmie. Wspaniale współgra to z akcją w kadrze (np. bijatyką w pociągu) oraz z rytmem piosenek i wzmacnia prześmiewczy ton. Efekt jest dużo lepszy i zabawniejszy niż ""La La Landzie"", także dlatego, że nikt nie sili się na perfekcję wykonania, a radzieckim realiom daleko do disnejowskiej bajki.   Trudno oczywiście powstrzymać się przed pytaniem: dlaczego treścią musicalu ""Lato"" nie są przeboje radzieckiego rocka? Przecież to one są właściwym tematem filmu, a słyszymy je w tle, gdy bohaterowie ćwiczą je w kuchni lub na plaży. Dostajemy ich posmak w scenach kuriozalnych koncertów z urzędnikiem pilnującym, aby młodzież za bardzo nie podrygiwała. Dociera do nas echo ballad KINA, gdy zespół kończy grać ""kwartirnik"", czyli domowy koncert u kogoś w salonie. Słychać, że nierzadko bywały to piękne piosenki, które spokojnie mogłyby ponieść tę historię. A jednak reżyser i producenci ostatecznie nie wierzą w siłę rosyjskiego punka. Lokują swój film na kosmopolitycznych, anglojęzycznych utworach, walcząc w ten sposób o międzynarodowego widza. Porzucają muzykę, o jakiej rzekomo chcą opowiadać, jedyne sceny rockowego szaleństwa opatrują tabliczką: ""to niestety się nie zdarzyło"".   Tabliczkę trzyma w dłoniach kolejny urzędnikopodobny typ – chłopak w musztardówkach, z ironicznym spojrzeniem. Postać pojawia się na ekranie za każdym razem, gdy reżyser popuszcza wodze fantazji, pozwalając rockmanom w żabotach zerwać konwencję, ryknąć ze sceny, porwać tłum, rozwalić gitarę. To tylko fantazje, jak mógłby wyglądać rosyjski punk, gdyby w opresyjnym systemie ZSSR pozwolono mu swobodnie wybrzmiewać. Niestety, Sieriebriennikow i jego ekipa również ściszają muzykę, zamiast zarazić nią cały świat. Próbują pokazać, że rosyjski punk wyrastał na podobieństwo swoich kosmopolitycznych braci. Ale ostatecznie spiłowują tylko pazur sztuki, która wyprzedziła Pierestrojkę."
Zimna wojna (2018),8,"Chociaż w czasach swojej kariery na Wyspach Brytyjskich Paweł Pawlikowski chwalił się profesją ""zawodowego outsidera"", dziś wiemy na pewno, że w sercu grają mu szlagiery polskiej szkoły filmowej. W ""Zimnej wojnie"", podobnie jak w oscarowej ""Idzie"", odmierza owe inspiracje z aptekarską precyzją – wpisuje intymną historię w historyczny kontekst, w rebelianckich gestach młodości widzi zarówno naiwność, jak i godną podziwu odwagę, zaś w socrealizmie dostrzega machinę do zacierania jednostkowej tożsamości. Wojną jest u niego przede wszystkim miłość – to zarazem bezlitosna partyzantka, ciągłe przesuwanie linii frontu oraz słodkie chwile zawieszenia broni.       Joanna Kulig  Łukasz Bąk Film rozpoczyna sekwencja przesłuchania do zespołu ludowego na wyniszczonym wojną Mazowszu. Chłopi uderzają w struny, uśmiechnięty aparatczyk (Borys Szyc) potupuje nóżką, a kompozytor Wiktor (Tomasz Kot) wyławia z tłumu kandydatów Zulę (Joanna Kulig). Ponoć dziewczyna zabiła ojca, podobno dostała wyrok w zawieszeniu. Nieistotne. Na pewno ma głos jak dzwon, zalotny uśmiech i spore ambicje. A że Wiktor w wolnych chwilach uwalnia sztukę z politycznych okowów, a do tego wygląda jak bogartowski twardziel, romans jest kwestią czasu. To, co zaczyna się jak historia walki o haust powietrza pod partyjnym butem, szybko zamienia się w rozpisaną na kilkanaście lat, miłosną odyseję z powojenną Europą w tle – od Berlina przez Jugosławię po Paryż.  Chociaż inspiracje dla filmowego zespołu ""Mazurek"" są oczywiste, a płynące z samej góry dyrektywy dla artystów rymują się z hymnem na cześć Stalina, realizm nie wydaje się dla Pawlikowskiego najwyższą cnotą, a jego wyobraźnię wypełnia przede wszystkim kino. Zamiast skupiać uwagę na środowiskowym detalu, buduje swój film ze skrawków wyobrażeń na temat epoki, sarkastycznych skrótów, popkulturowych odniesień, filmowych powidoków. Paryż to tutaj miasto zadymionych barów, jazzujących trębaczy oraz bankietów zamienionych przez kabotynów w tereny łowieckie. Wschodni Berlin – ośnieżony labirynt opustoszałych ulic, zatęchłych hotelików i wartowniczych wieżyczek. Z kolei powojenna Polska – pogorzelisko marzeń, cmentarz pełen pomników zadeptanej kultury, ale też miejsce odżywające dzięki folklorowi, nawet jeśli bez ceregieli wpisanemu w propagandową misję. Nic więc dziwnego, że spacerujący, kłócący się i uprawiający seks w tym świecie Wiktor i Zula – rewelacyjnie zagrani przez Tomasza Kota i Joannę Kulig – to zarazem postaci z krwi i kości oraz tragiczne figury rodem z kina noir: odurzony miłością artysta, który traci grunt pod nogami oraz femme fatale, która stawia wszystko na jedną kartę.  Przeciwwagą dla monochromatycznych zdjęć, aktorów zepchniętych – podobnie jak w ""Idzie"" – na obrzeża kadru oraz podkreślającego duszną atmosferę formatu 1:33, jest oczywiście muzyka. Od ludowych przyśpiewek, przez jazzowe standardy, po francuską poezję, rytmizuje ona opowieść do tego stopnia, że struktura tekstu wydaje się wręcz musicalowa. W ""Zimnej wojnie"" kolejne utwory są nie tylko środkiem narracyjnym, ale też oknem na podświadomość bohaterów – rzucają światło na ukryte lęki, wstydliwe nadzieje, niewypowiedziane żale. Bywają symbolicznym domknięciem kolejnych rozdziałów ich związku albo początkiem zupełnie nowych; miłosnym wyznaniem lub świadectwem utraty złudzeń.        Tomasz Kot,  Joanna Kulig  Łukasz Bąk Nieprzypadkowo film wieńczy dedykacja reżysera dla rodziców, zaś bohaterowie otrzymali po nich imiona. ""Zimna wojna"" sprawia wrażenie najbardziej osobistego dzieła Pawlikowskiego – także w tym sensie, że pozostaje świadomą deklaracją wiary w narracyjną potęgę kina. Gdy w jednej ze scen Zula powtarza na paryskiej scenie góralską przyśpiewkę, czas, który upłynął pomiędzy rozkwitem a kryzysem jej miłości, zostaje skondensowany do pojedynczej chwili – do jednego kadru, uśmiechu, taktu. Nikt by tego lepiej nie zaśpiewał."
Rampage: Dzika furia (2018),6,"Zdrowy rozsądek podpowiada, że każdy film fabularny powinien cechować się zbiorem scen tworzących logiczną całość – zwaną fabułą. Jednak realizując widowisko ""Rampage: Dzika furia"", nie kierowano się zdrowym rozsądkiem. Na szczęście.       Dwayne Johnson,  Naomie Harris  Warner Bros. Entertainment Inc.         Dwayne Johnson  Warner Bros. Entertainment Inc.  Nowy film Brada Peytona dumnie obnosi się ze swoją szczątkową fabułą. Historia makiawelicznego koncernu, który tworzy technologię umożliwiającą genetyczne mutacje w celu siania destrukcji, jest wyłącznie pretekstem. ""Rampage: Dzika furia"" istniej tylko z dwóch powodów. Po pierwsze, pozwala Dwayne'owi Johnsonowi wcielić się w chwata, który muskułami i chwytliwymi jednozdaniowymi wypowiedziami ratuje świat przed zagładą. Po drugie, pozwala specom od efektów stworzyć absurdalne zmutowane stwory, które sieją destrukcję ku uciesze gawiedzi. Oba cele zostały osiągnięte.  ""Rampage: Dzika furia"" ma więcej wspólnego z produkcjami typu ""Rekinado"" niż ""Kongiem: Wyspą Czaszki"". Od kultowego cyklu studia Asylum różni się jedynie lepszym scenariuszem, lepszą grą aktorską i zdecydowanie lepszymi efektami specjalnymi. Ma jednak tę samą obłędną akcję, w której prawa logiki i fizyki zostają radośnie zignorowane. Liczy się jedynie zabawa. Sceny akcji są więc absurdalnie przerysowane, a poziom ekscytacji osiąga podobne nasilenie, co w przypadku poważnego przedawkowania słodkości.  Dla wielu osób poziom prezentowany przez ""Rampage"" będzie nie do strawienia. I nie ma w tym absolutnie nic złego. Twórcy z premedytacją nakręcili film, który jest skierowany do bardzo konkretnego widza. ""Dzika furia"" zachwyci tych, którzy bawią się figurkami bojowymi, wymyślając najdziwniejsze misje dla swoich bohaterów. A także tych, którzy z figurek bojowych już wyrośli, ale na widowisku Peytona znów poczują się jak dzieci.         Warner Bros. Entertainment Inc.  W tym szalonym przedsięwzięciu idealnie odnalazł się Dwayne Johnson. Nie ma wątpliwości, że jest tym dla przygodowego kina akcji, kim dla kina kopanego był swego czasu Jean-Claude Van Damme. O dziwo, nie jest on jedynym atutem obsadowym w ""Rampage: Dzikiej furii"". Jeffrey Dean Morgan bez problemu dotrzymuje gwiazdorowi kroku. Razem tworzą duet o sporym potencjale, lepszy nawet od tego, jaki The Rock stworzył z Jasonem Stathamem w serii ""Szybcy i wściekli"". Do kompletu mamy jeszcze Malin Åkerman, która radośnie odgrywa postać czarnego charakteru.  Całość udekorowana została naprawdę widowiskowymi efektami specjalnymi. Cała finałowa rozróba to jedna wielka orgia dantejskich scen z przerośniętymi bestiami w rolach głównych. Czyni to z ""Rampage: Dzikiej furii"" kwintesencję niezbyt mądrego – ale przyjemnego – letniego widowiska. Na upały jak znalazł."
Yomeddine. Podróż życia (2018),7,"Czasem jeden cud to za mało. Wprawdzie Beshay (Rady Gamal) został wyleczony z trądu, lecz powykręcane stawy, zdeformowane dłonie i obsypana krostami twarz wciąż skazują go na życie w kolonii na głębokiej, egipskiej prowincji. W pierwszej scenie filmu widzimy, jak buszuje po wysypisku śmieci, przerzuca niezdarnie ciężkie kamulce, a z gruzowiska wygrzebuje Świętego Graala – ledwie zipiącego walkmana. Jednak wraz ze śmiercią żony, dla której walkman miał być prezentem, Beshay traci grunt pod nogami i stawia wszystko na jedną kartę: w poszukiwaniu swojego ojca wyrusza do świata ""zdrowych"" ludzi. Towarzyszy mu Obama (Ahmed Abdelhafiz), osierocony dzieciak, który ksywkę dostał po ""gościu z telewizji"".   Reżyser i pisarz A.B. Shawky już raz opowiedział tę historię – w krótkim dokumencie z 2009 roku. Nic dziwnego, że jego pełnometrażowy debiut również zaczyna się jak kino faktu: podglądany przy najprostszych czynnościach, w trakcie rozmów z przyjaciółmi, podczas snu i harówki na wysypisku, Beshay ma w sobie coś ze skromnych i zarazem większych niż kino bohaterów Michaela Glawoggera (""Śmierć człowieka pracy"") – trudną do uchwycenia szlachetność, wypisane na twarzy poczucie godności, a także głęboko skrywany smutek. Później, gdy zszyte w zgrabną narrację skrawki jego codzienności ustępują miejsca klasycznemu kinu drogi, jest już nieco gorzej: gatunkowe klisze, znajome tropy i epizodyczna fabuła jakoś nie chcą się skleić ze społeczną krytyką, którą uprawia Shawky. Ale nawet kiedy reżyser zaczyna kręcić film młotkiem, a Beshay wykrzykuje, że też jest ""istotą ludzką"" lub śni o pięknym i gładkim ciele, całość ratuje charyzma głównych bohaterów.   Odgrywający Beshaya naturszczyk Gamal naprawdę żyje w prowadzonej przez zakonnice kolonii trędowatych, a sposób, w jaki Shawky ogrywa jego pooraną bliznami twarz i wykręcone członki, podkreśla tylko subtelności ekspresji oraz języka ciała. Wcielający się w Obamę Abdelhafiz wnosi do filmu uroczą dezynwolturę i zaskakująco dużo aktorskiej dojrzałości. Ich relacja, bazująca w dużej mierze na milczeniu, komunii wrażliwości i tym, co ukryte między słowami, pozostaje najmocniejszym punktem filmu – nietrudno uwierzyć ani w w przyjaźń pozornie niedobranych bohaterów, ani w sens całej misji.    Podróżując z kamerą przez egipskie bezdroża, argentyński operator Federico Cesca (""Patti Cake$"") z godną podziwu konsekwencją unika folderowego kiczu i stara się dostrzec w krajobrazie odzwierciedlenie emocjonalnego stanu bohaterów. Z kolei znany z pracy przy amerykańskim kinie niezależnym oraz grach wideo kompozytor Omar Fadel (""Assassins Creed IV: Black Flag"") ilustruje wszystko rewelacyjną, eklektyczną ścieżką dźwiękową. Ich praca z Shawkym to również dowód na to, jak na naszych oczach zmienia się kino. Oto film o trędowatym facecie na osiołku najpierw osiąga swój próg na Kickstarterze, a później błyszczy na festiwalu w Cannes. Cóż, Beshay zapewne by się spierał, ale czasem jeden cud w zupełności wystarczy.   "
Wszyscy wiedzą (2018),6,"Wszyscy wiedzą, czego się spodziewać. Irański mistrz Asghar Farhadi zmienia języki, miasta i kulturowe konteksty, ale wciąż opowiada o komunikacyjnym impasie, społecznym rozwarstwieniu oraz problemach, które łatwiej przemilczeć, niż rozwiązać. Tym razem – w ramach strategii artystycznej przywodzącej na myśl dokonania późnego Woody’ego Allena – zabiera kamerę na hiszpańską prowincję i sięga po chwyt narracyjny, który mógłby efektywnie zastosować z zawiązanymi oczami, na kacu, po nieprzespanej nocy. Podobnie jak w doskonałym ""Co wiesz o Elly?"", wrzuca do kociołka kilkanaście postaci, po czym jedną usuwa i włącza palnik. Wówczas, podczas sztormu, zaginęła dziewczyna, którą liberalne towarzystwo chciało wyswatać z zamożnym rozwodnikiem. Teraz, w trakcie ulewy, w powietrzu rozpływa się buntownicza nastolatka z równie liberalnej rodziny.   Kiedy mieszkająca z mężem w Buenos Aires Laura (Penelope Cruz) powraca do Hiszpanii na wesele siostry, a seria landszaftów, pocztówek z winnic oraz innych świadectw wiary w piękno świata zdaje się nie mieć końca, domyślamy się że cumulusy nadciągają – nie wiadomo tylko, z której strony. Farhadi szybko odkrywa jednak karty: tańce, wspominki oraz wymiany czułych spojrzeń pomiędzy Laurą a jej dawnym kochankiem Paco (Javier Bardem) kończą się w momencie, gdy po córce kobiety, Irene (Carla Campra) zostają tylko tajemnicze wycinki prasowe oraz niepościelone łóżko. Porywacze wysyłają sms-y, składają żądania i grożą na potęgę, lecz to, co najciekawsze, dzieje się oczywiście pomiędzy członkami familii: demony przeszłości wystawiają łby, bohaterowie rozdrapują zasklepione rany, a bezlitosne fatum zmusza wszystkich do rachunku sumienia. Mają z czego się spowiadać.   Ktoś powie: kino autorskie. Ja odpowiem, że Farhadi stoi w miejscu. Być może kręci całe życie jeden film, jak Renoir  przykazał, ale wychodzi na tym coraz gorzej. Początkowe partie utworu, utrzymane w klimacie niezobowiązującej bukoliki, są tak oczywiste w swojej dramaturgicznej funkcji, że trudno traktować je poważnie – w końcu wstrząs jest nieunikniony, podobnie jak gatunkowy zwrot w stronę thrillera. I nawet pomimo faktu, że reżyser świetnie oddaje wielokierunkową dynamikę rodzinnych relacji, a operator porusza się wśród weselników niczym baletmistrz, trudno dostrzec w nich coś więcej niż przydługą ekspozycję oraz gwarancję perfekcyjnie opanowanego warsztatu. Cóż, nie będzie chyba dla nikogo zaskoczeniem, że reżyser tej klasy nawet na obczyźnie potrafi ustawić kamerę i uchwycić środowiskowy koloryt.   Fabuła, w której znalazło się miejsce na porwanie dla okupu, starcie panów z chłopami oraz miłość przypieczętowaną na szczycie dzwonnicy, trąci, mówiąc szczerze, kiczem. Wygląda to trochę tak, jakby Farhadi wziął na warsztat jeden z almodovarowskich pastiszów i próbował zamienić go w poważną psychodramę. Są momenty, w których ten szalony pomysł działa, a film wydaje się czymś więcej niż sumą swoich składowych – jak w scenie rodzinnego obiadu, w której  krzyżują się antyreligijna satyra, narracja o ekonomicznych dysproporcjach i refleksja na temat rodzicielskich powinności. Trudno jednak oprzeć się wrażeniu, że problem, z którym zmagają się bohaterowie i zarazem fabularny zapalnik, pasuje bardziej do 21368 odcinka telenowelowej pulpy.   Pytanie o to, kto stoi za porwaniem – porzucony przed laty Paco, pełni klasowych resentymentów podwładni mężczyzny, nieznany nikomu lis w kurniku czy może sama Irene – jest na tyle frapujące, że momentami film ogląda się na krawędzi fotela. Z kolei fakt, że Farhadi pozostaje świetnym inscenizatorem, a z aktorskiego duetu Bardem-Cruz wyciska siódme poty, owocuje grupą bohaterów z krwi i kości – obdarzonych wiarygodnymi motywacjami, skontrastowanych światopoglądowo, napisanych z dbałością o psychologiczne detale. Jest jednak problem z reżyserami grającymi we własnej lidze: to, co dla niektórych byłoby życiowym rekordem, dla nich jest zaledwie rozgrzewką. A Farhadi wcale nie kwapi się, by podkręcić tempo.  "
Kacper i Emma w teatrze (2017),5,"Kaper i Emma są już z polskimi widzami od 5 lat. Para norweskich przyjaciół uczyła już maluchy, jak zbudować zdrową, koleżeńską relację (""Kacper i Emma – najlepsi przyjaciele""), jak poradzić sobie z rozwodem rodziców (""Kacper i Emma – zimowe wakacje""), a także zabrała je na wycieczkę w góry (""Kacper i Emma jadą w góry"") i w podróż na safari (""Kacper i Emma na safari""). Piąty odcinek dydaktycznej serii odkrywa przed małymi widzami tajniki pracy w teatrze, tłumaczy trudne słowa z nim związane (takie jak: scenariusz, premiera czy sufler) i zachęca do rozwijania swoich pasji.       Oliver Dahl          Alba Ørbech-Nilssen   A tego, że pasje zależą od indywidualnych upodobań, dowiadujemy się – oczywiście – na przykładzie tytułowych bohaterów. Oto bowiem wizyta w teatrze lalek robi równie duże wrażenie zarówno na Emmie, jak i Kacprze, ale każde z nich zwraca uwagę na coś innego. Emmę – podobnie jak resztę towarzyszących im dzieci – najbardziej oczarowały występy aktorów. Kacper natomiast zafascynował się pracą realizatora oświetlenia. W jego oczach to właśnie ta anonimowa dla wielu osób postać siedząca z tyłu sali odpowiedzialna jest za tworzenie magii na scenie. Wszyscy razem już niedługo będą mogli zrealizować swoje fascynacje – tak się składa, że przedszkole Emmy i Kacpra planuje zbiórkę pieniędzy na zelektryzowanie jednej z indyjskich wiosek; dzieci wymyślają, by w tym celu zorganizować biletowane przedstawienie.        Wilhelm Støylen,  Hilde Lyrån,  Oliver Dahl,  Alba Ørbech-Nilssen   Oprócz tematu przewodniego – tak jak wszystkie poprzednie części – ""Kacper i Emma w teatrze"" kryją wiele innych pouczeń, upomnień i wskazówek. Twórcy serii z Arne Lindtnerem Næssem na czele radzą dzieciom na przykład – za sprawą jednej kłótliwej postaci – jak rozwiązywać konflikty. W całość wplatają także drobne wskazówki, jak dbać o przyjaźń i omijać przeciwności losu. Nawet wątek ratowania trzeciego świata przez bogate społeczeństwo należy w tym przypadku policzyć na plus. Mimo wątpliwych motywacji stojących za tym gestem i faktu, że temat ten poza samą wzmianką nie zostaje rozwinięty, docenić należy, że dzieci z dobrze sytuowanych rodzin dowiedzą się o istnieniu tych biedniejszych. Dobre i to.   A to wciąż nie wszystko z kuferka mądrości ""Kacpra i Emmy w teatrze"". Film ma też coś do przekazania rodzicom – i w tej kwestii seans może się okazać dla dorosłego widza najbardziej wartościowy. Otóż przypomina, że aby dziecko mogło rozwijać swoje pasje, konieczne jest pełne wsparcie i zaangażowanie jego opiekunów. A przyjęcie tej lekcji ułatwi całkiem przyjemny dubbing i klika uroczych zwierzątek. Kochającym rodzicom tyle powinno wystarczyć. "
Ghostland (2018),7,"Najnowszy film Pascala Laugiera to nie tylko trzymający w napięciu horror, ale też studium dojrzewania jako konieczności porzucenia fantazji na rzecz konfrontacji z rzeczywistością. Żonglując popularnymi w kinie grozy motywami, reżyser zdaje się bowiem mówić, że opowieści o duchach, demonach i nawiedzonych domach są dobre dla nastolatków. Dorosłych o wiele bardziej przeraża to, do czego w realnym świecie zdolni są inni dorośli.       Crystal Reed  Inferno Pictures Inc.Mars FilmsLogical Pictures Odziedziczony po ekscentrycznej ciotce dom w tytułowym Ghostland wydaje się nastoletniej Beth (Emilia Jones) idealnym środowiskiem do rozwijania literackiej pasji. Admiratorka prozy H.P. Lovecrafta (""zajefajnego pisarza i najlepszego jak dotąd autora horrorów"") czuje, że wśród dziwacznych bibelotów znajdzie miejsce dla swej staroświeckiej maszyny do pisania, a historie o grasujących w okolicy mordercach pobudzają jej wyobraźnię. Pech chce, że już pierwszej nocy dziewczyna i jej rodzina stają się celem zwyrodnialców… I choć wygląda na to, że bohaterka wyszła z dramatycznej sytuacji obronną ręką, ba, udało jej się nawet przekuć traumę w sukces – napisana po latach przez Beth (Crystal Reed) powieść o ""incydencie"" w Ghostland błyskawicznie znika z księgarskich półek – przeszłość daje o sobie znać, brutalnie przebijając się do jej idealnego świata.  Z powstałej szczeliny nie wypełza jednak Cthulhu, jak zdarzyłoby się w opowiadaniu podziwianego przez dziewczynę pisarza, lecz dwaj sadyści. Znajdujące się w ich rękach Beth i jej starsza siostra Vera (Taylor Hickson) chcąc nie chcąc wchodzą w rolę lalek wykorzystywanych przez oprawców do realizacji ich chorych fantazji. Napastnicy starannie przygotowują swe ofiary do ""zabawy"", malując ich twarze i przystrajając je w sukienki, a jednocześnie wszelkie próby oporu tłumią brutalną przemocą. I to właśnie eskalująca agresja, dla której jedynym ograniczeniem jest pokręcona wyobraźnia dewiantów, stanowi najbardziej wstrząsający element filmu. Widać tu reminiscencje głośnego ""Martyrs. Skazanych na strach"": piekło to nie nadprzyrodzone istoty używające sobie na nic nieznaczących wobec ich potęgi śmiertelnikach. Prawdziwe piekło to inni.       Emilia Jones,  Taylor Hickson  Inferno Pictures Inc.Mars FilmsLogical Pictures Nie znaczy to, że Laugier zagłębia się w ekstremistyczną mizantropię, odmawiając ""Ghostland"" spełnienia jako kinu gatunkowemu. Wręcz przeciwnie – elokwencja, z jaką reżyser odwołuje się do klasyki horroru, pozwala mu na stworzenie dzieła zarazem oryginalnego, jak i naładowanego odniesieniami do popkultury. Podobnie jak Beth ucieka w świat fantazji, czerpiąc z otaczającej ją rzeczywistości inspirację do kolejnych opowiadań, tak Laugier tworzy swój film z elementów podpatrzonych u innych twórców (nie chcę nikomu psuć zabawy, dlatego powstrzymam się od wymieniania nazwisk). Raz po raz puszcza do widza oko, zapełniając świat przedstawiony postaciami czy zdarzeniami, które gdzieś już widzieliśmy. I choć nagromadzenie klisz nie wszystkim twórcom wychodzi na dobre, Laugierowi udaje się ominąć tę pułapkę. Umiejętnie wplecione w fabułę wywołują uczucie déjà vu, podsycając niepokój i grozę.  Podskórny strach towarzyszący projekcji ""Ghostland"" ustawia zresztą Laugiera w jednym szeregu z H.P. Lovecraftem. Podobnie jak dżentelmen z Providance francuski reżyser lubi poruszać się na dwóch płaszczyznach narracyjnych. Konsekwentnie otwierając przejścia do znajdujących się pod pozorami normalności pokładów terroru i śmierci, umożliwia potworom przedostanie się do naszego bezpiecznego świata. Być może, gdyby to on miał stanąć za sterami adaptacji ""W górach szaleństwa"", dostalibyśmy doskonały horror psychologiczny z elementami gore. Niestety, po Guillermo del Toro spodziewam się tylko gotyckiej baśni nie licującej z protestanckim chłodem literackiego oryginału. "
"Paweł, apostoł Chrystusa (2018)",3,"Na wstępie muszę wyraźnie podkreślić, że nie będzie to recenzja filmu Andrew Hyatta. Za sprawą polskiego dystrybutora nie mamy możliwości w naszych kinach poznać jego wizji ostatnich tygodni z życia apostoła Pawła. Z jego dzieła zostały nam obrazy i muzyka. Resztę stanowi polski dubbing, który przekształcił oryginał w coś zupełnie innego.       Jim Caviezel,  Joanne Whalley,  John Lynch,  Alexandra Vino  Affirm Films  Dubbing sam w sobie nie jest niczym złym, choć – jak zapewne większość widzów –wolałbym mieć wybór w kwestii wersji językowej. Dubbing pozwala cieszyć się kinowymi opowieściami tym, którzy z różnych powodów (nie tylko wieku) mają problemy z czytaniem napisów. Jednak tak rozumiane przygotowywanie polskich wersji językowych jest niczym innym jak funkcją służebną wobec widzów. Jej istotą powinna być wierność oryginałowi. Wystarczy jednak porównać amerykańską wersję ""Pawła, apostoła Chrystusa"" (co jest możliwe za sprawą fragmentów, jakie producent umieścił w sieci) z tym, co serwowane jest w naszych kinach, by przekonać się, że twórcy polskiej wersji językowej nie poszli drogą Hyatta.  W oryginalne bohaterowie wypowiadają się zwyczajną angielszczyzną. Owszem, jest ona przesadnie afektowana, co jest dość typowym chwytem stosowanym w propagandowych filmach religijnych. Pozostaje jednak bliska językowi, z jakim przeciętny widz mógł się spotkać jeśli nie na ulicy, to z całą pewnością w szkole. Tymczasem to, co wydobywa się z kinowych głośników w Polsce, niewiele ma wspólnego ze współczesnym językiem. Autorzy dubbingu chyba dość skrupulatnie przeszukiwali antykwariaty w poszukiwaniu dawnych słowników języka polskiego. W słownictwie bohaterów królują archaizmy, a część z nich już chyba naprawdę została wydobyta z otchłani niebytu – co w innych okolicznościach powitałbym z uznaniem.  Ten zabieg ma kluczowe znacznie dla odbioru filmu. Zmienia obraz, który był nieco zbyt natrętnie uduchowiony, w trawestację niedzielnego kazania. Bohaterowie zmieniają się w groteskowe potwory wykrzywione przez wiarę, zwątpienie, nienawiść. Aktorstwo, które nie jest szczególnie wysokich lotów, po dodaniu polskich dialogów staje się absurdalne. Jestem przekonany, że ciekawsze postacie znalazłbym w niejednym przykościelnym widowisku pasyjnym. Kiedy bohaterowie wypowiadają się w kwestiach wiary, pseudoliturgiczny język, jakim się posługują, można jeszcze zaakceptować. Hyatt umieścił jednak w filmie kilka scen, w których postacie kłócą się, załamują, obnażają emocjonalnie i wtedy archaizmy językowe działają skuteczniej od maszyn do mięsa w masarniach – mielą wszelkie emocje pozostawiając bezduszną, idiotycznie nadętą i do granic tolerancji fałszywą papkę, która szkodzi i filmowi, i przesłaniu.       Jim Caviezel,  Joanne Whalley,  John Lynch,  Alexandra Vino  Affirm Films  Czyni to z ""Pawła, apostoła Chrystusa"" dzieło hermetyczne, które powinny oglądać wyłącznie osoby głęboko wierzące. Dla nich forma filmu będzie miała drugorzędne znaczenie; liczyć się będzie tylko przesłanie umacniające wiarę tych, którzy czują się prześladowani, osaczeni, którzy bombardowani ideami sprzecznymi z tym, co uznają za prawdę objawioną, zaczynają wątpić. Ich wszystkich ""Paweł, apostoł Chrystusa"" być może natchnie siłą do trwania przy swoim. Obraz jednak szerokim łukiem powinni omijać ci, którzy flirtują dopiero z chrześcijaństwem i którzy chcieliby się więcej dowiedzieć o naukach Chrystusa, zanim pójdą jego śladem. To, co znajdą w kinie, raczej nie sprawi, że się nawrócą."
Taxi 5 (2018),4,"Ponieważ media lubią porównywać film Francka Gastambide do ""Szybkich i wściekłych"", spieszę z erratą. Otóż idąc do kina na ""Szybkich i wściekłych"", możemy spodziewać się trzech rzeczy: bohaterów, z którymi będziemy chcieli spędzić dwie godziny, humoru, za który nie będziemy chcieli podać scenarzystów do sądu oraz scen akcji, które zostaną pod naszymi powiekami przynajmniej do czasu premiery kolejnej części. Idąc do kina na ""Taxi 5"", możemy spodziewać się jedynie liścia w twarz i chudszego portfela.        Franck Gastambide,  Malik Bentalha  EuropaCorpTF1TMCTF1 Films ProductionCanal+ FranceARP Sélection   To tyle w temacie fundamentalnych różnic, bo przecież na poziomie biznesplanu ambicje producentów obydwu serii raczej się pokrywają. Po dziesięciu latach nieobecności, seria ""Taxi"" powraca w glorii i ch(w)ale, lecz nie dajcie się zwieść pozorom - pomimo cyfry ""5"" w tytule, to raczej reboot niż pełnoprawna kontynuacja. Mamy zatem nowych bohaterów, pachnące świeżością auta oraz fabułę posklejaną niechlujnie ze skrawków poprzednich filmów: oto gang włoskich rabusiów gna po mieście w lśniących ferrarynkach, zaś na ogonie - jak przykazuje konwencja buddy movie - siedzą im pies z kotem. Jeden z bohaterów jest zdegradowanym policjantem, który za miłosne harce z córką komendanta trafia na zesłanie do Marsylii, drugi - krewnym znanego z poprzednich filmów Daniela Moralesa (Samy Naceri); nieudacznikiem, który boi się swojego cienia i plącze o własne nogi. Gaz do dechy!         EuropaCorpTF1TMCTF1 Films ProductionCanal+ FranceARP Sélection  Chociaż poprzednie odsłony cyklu również bazowały na chemii pomiędzy pociesznym safandułą a pewnym siebie mistrzem kierownicy, to kluczowy był w nich podział ról. To as motoryzacji stawał się reprezentantem uciskanego ludu pracującego, zaś pierdołowaty policjant stanowił centrum satyry na rozleniwioną i opieszałą władzę. Gastambide, chcąc zagarnąć dla siebie rolę francuskiego Vina Diesela, odwraca jednak fabularny wektor i znacznie osłabia komediowy potencjał filmu. To aktor obdarzony wątpliwą charyzmą oraz reżyser pozbawiony podstawowych umiejętności inscenizacyjnych. W duecie z błaznującym Malikiem Benalhą wypada blado i szybko oddaje pole prawdziwej gwieździe produkcji, czyli wysłużonemu Peugeotowi 406 po kosmicznym tuningu. Scena pojawienia się kultowego pojazdu przyprawia o dreszczyk emocji i spełnia obietnicę nostalgicznej wycieczki.         Moussa Maaskri,  Eric Fraticelli  EuropaCorpTF1TMCTF1 Films ProductionCanal+ FranceARP Sélection   Podobnie jak w przypadku innych filmów z serii, narracyjny kapitał ""Taxi 5"" to wypadkowa komedii charakterów, bezwstydnego slapsticku oraz wysokooktanowego kina akcji. Tyle, że każdy ze składników jest tutaj drugiego sortu. Żarty na temat  otyłej i napalonej funkcjonariuszki idą w dziesiątki (ileż można?) ""widzialność obcowania człowieka z materią"" raczej żenuje niż śmieszy, z kolei fekalno-analne dowcipasy też dało się napisać lepiej. Słowem, nudy na pudy. Poza nieodmiennie zabawnym weteranem serii, Bernardem Farcym w roli Giberta, ex-komisarza policji, a obecnie burmistrza Marsylii, oraz kilkoma dynamicznie zmontowanymi pościgami, niewiele tu do oglądania. Ok, jest jeszcze Lamborghini Aventador - każdemu jego porno.  "
Strażnicy cnoty (2018),3,"Bal maturalny to w amerykańskiej popkulturze kluczowy rytuał przejścia. Dla tysięcy bohaterów i bohaterek filmów oraz seriali to moment graniczny; ostatnia chwila, w której punktem odniesienia pozostaje szkolna społeczność; tama, za którą jest już tylko college i szerokie wody dorosłego życia. A często także ostatni moment, by w końcu stracić dziewictwo i także w tej dziedzinie osiągnąć upragnioną dojrzałość. ""Strażnicy cnoty"" raz jeszcze opowiadają tę historię. Tym razem jednak z punktu widzenia trójki rodziców, którzy w maturalną noc usiłują powstrzymać swoje trzy córki przed wypełnieniem ""seksualnego paktu"".       Leslie Mann,  John Cena  Universal Pictures  Niestety, zmiana perspektywy nie czyni ze ""Strażników""filmu automatycznie oryginalnego, ciekawego, czy choćby zabawnego. Choć jako komedia bawić przecież powinien. Humor jest w większości scen grubo ciosany, śmiechu dostarczać mają między innymi sceny wymiotowania pijanych nastolatków, czy zawodów pochłaniania piwa przez odbyt. Nie zrozumcie mnie źle, nic nie mam przeciw dobrej, filmowej wulgarności: kopaniu się po zadkach, fizjologicznych żartach, pierdzeniu i bekaniu na ekranie. Wszystko to musi mieć jednak filmową energię, która porwie widza i pozwoli mu zawiesić kategorię dobrego smaku. W filmie Kay Cannon tej energii wyraźnie brakuje.       Gideon Adlon,  Ike Barinholtz,  Jimmy Bellinger  Universal Pictures   Sporo sił i jeszcze więcej uporu twórcy filmu wkładają natomiast w moralizowanie. Jak wiele licealnych komedii, i ta pełna jest cieżkostrawnych morałów - choć tym razem kierowanych raczej pod adresem dorosłych, niż młodzieży. Trójka rodziców odkrywa więc w ciągu przełomowej nocy, że wkraczającym w dorosłość dzieciom trzeba zaufać, należy pozwolić im popełniać błędy oraz podejmować własne decyzje – także w kwestii seksu; że trzeba pogodzić się z nieuchronnym upływem czasu i docenić siłę przyjaźni. Cóż, trudno o bardziej oczywiste wnioski.       Leslie Mann,  Kay Cannon,  John Cena  Universal Pictures  Szkoda. W niektórych miejscach widać bowiem, że filmu nie kręcili pozbawieni talentu wyrobnicy. Kilka wątków ma ciekawy potencjał. Zwłaszcza ten młodej, homoseksualnej dziewczyny, zbierającej się na odwagę, by dokonać coming outu przed swoimi przyjaciółkami. Twórcom filmu udało się go pokazać pokazać w dość wzruszający sposób. Potencjalnie interesujący wydaje się także wątek ojca dziewczyny – walczącego z poczuciem klęski mężczyzny, którego wszyscy znajomi obwiniają za rozpad małżeństwa.       John Cena  Universal Pictures   Kilka dialogów napisanych jest naprawdę dobrze, czuć w nich inteligentny humor oraz słuch społeczny na to, co dzieje się w Ameryce Trumpa. Leslie Mann przypomina również, że potrafi być utalentowaną aktorką komediową. Niestety, niewiele to zmienia.  ""Strażnicy cnoty"" przypominają irytującego wuja, który na rodzinnych imieninach najpierw poucza nas i wygłasza tonem mędrca same komunały, a później puszcza głośno bąki, uznając to za doskonały żart."
Wysoka dziewczyna (2019),7,"W swoim drugim pełnym metrażu Kantemir Balagov po raz kolejny bierze na warsztat kobietę, ba, tym razem nawet dwie. Pokazywana premierowo w prestiżowej sekcji Un Certain Regard na canneńskim festiwalu ""Wysoka dziewczyna"" opowiada historię Iyi (Viktoria Miroshnichenko), która po wojnie powraca do Leningradu z trzyletnim Pashką (Timofey Glazkov) i zatrudnia się jako siostra w szpitalu. Wkrótce w wyniku nieszczęśliwego wypadku dziecko umiera, a do miasta przyjeżdża frontowa przyjaciółka bohaterki, Masha (Vasilisa Perelygina), jak się dowiadujemy – matka chłopca.        Non-Stop Productions Cały obraz oparty jest na kontraście obydwu bohaterek. Iya jest nieśmiała, wrażliwa, z sercem otwartym dla innych. Masha przeciwnie – pewna siebie, dominująca, skupiona na sobie. Każda ich kolejna konfrontacja coraz bardziej oddala je od siebie i uwydatnia dzielące różnice. Łącząca je relacja zmienia swój charakter stopniowo, ale diametralnie – od solidarności w świetle śmierci dziecka po postępującą toksyczność, opartą na szantażu emocjonalnym. Podobnie jak w debiutanckiej ""Bliskości"", tak i teraz złote dziecko rosyjskiego kina kreuje specyficzną, niezwykle napiętą atmosferę prezentowanej historii, w której tragedia okazuje się być tylko wierzchołkiem potężnej góry lodowej. Twórca niezwykle misternie buduje wizerunek nie tylko obu kobiet, ale i całego świata przedstawionego, dając widzowi odpowiednio dużo czasu na zatopienie się w portretowanej rzeczywistości.  Rosyjski reżyser poświęca bowiem całkiem sporo uwagi (choć mimochodem) powojennym realiom, a szczególnie samym mieszkańcom miasta, którzy powoli wracają do normalności po trwającej przeszło dwa lata niemieckiej blokadzie. Podejmuje przy tym tematykę ""nowego początku"" symbolicznie łącząc powstający z kolan Leningrad z obiema kobietami próbującymi ułożyć sobie życie na nowo. Dość dodać, że o przeszłości zarówno Iyi jak i Mashy praktycznie nic nie wiemy, zupełnie jakby wojna ucięła ich przeszłość i wymazała wszelkie wspomnienia.  W osiąganiu takiego efektu twórca pomaga sobie nie tylko niespiesznie rozwijającą się fabułą, ale i odpowiednio skonstruowaną oprawą audiowizualną. Szczególną uwagę zwraca sam obraz, utrzymany w ciemnej tonacji, ale jednocześnie pełen kolorów, niejednokrotnie przypominający dzieło malarskie. Ważna jest tu też praca kamery, która leniwie zmienia perspektywy i często zatrzymuje się na twarzy postaci, niejako przedłużając poszczególne sceny. Klimatu dopełnia dość skąpa linia dialogowa – Balagov ponownie przekazuje widzowi więcej sugestywnym, milczącym spojrzeniem aniżeli słowem. To zaś, choć pojawia się nie tak często, niejednokrotnie potrafi wgnieść publikę w fotel (patrz: monolog Mashy w końcowej części filmu).  Mimo tak pieczołowitej konstrukcji, ""Wysoka dziewczyna"" nie prezentuje się ostatecznie jako film ze wszech miar głęboki. O wiele bardziej skąpy niż pierwszy okazuje się być bowiem drugi plan, który, choć obfitujący w pokaźną liczbę postaci, to znikomą bohaterów. Zarówno wątek nieumyślnie wplątanego w intrygę lekarza, jak i zakochanego w Mashy młodzieńca z bogatego domu, czy rannego żołnierza i jego żony pozostawiają po sobie pewien niedosyt i finalnie nieco rażą niewykorzystanym w pełni potencjałem. Być może reżyser celowo postawił ich tylko jako figury, wokół których lawirują Iya i jej przyjaciółka, ale niekiedy daje się odnieść wrażenie, że wielowarstwowości w budowaniu postaci starczyło mu tylko na dwie protagonistki.        Non-Stop Productions Nie zaciera to jednak ogólnie pozytywnych wrażeń ze spektaklu. Balagov nie tylko potwierdza nim, że nauka pod kątem Aleksandra Sokurowa nie poszła na marne, ale jednocześnie zarysowuje swój autorski styl i buduje nazwisko, stając się obok Zwiagincewa czy Sieriebriennikowa jednym z najbardziej rozpoznawalnych obecnie na świecie głosów ze Wschodu, szczególnie wśród canneńskiego splendoru. Wiele wskazuje na to, że kolejne dzieło tego obiecującego i młodego wciąż reżysera dostanie się wreszcie do głównego konkursu festiwalu, na co z pewnością sobie zasłużył."
